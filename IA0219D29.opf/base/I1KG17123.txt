སུམ་ལྷག་ཙམ་གྱ་རང་ལ་ཕྱགས་གཉིས་ནས་ཐུན་མོང་དུ་མ་ཐེབས་སྒོར་ས་ཡ་གསུམ་ལྷག་
ཙམ་བཏང་སྟེ་དཔེ་དཀོན་མྱུར་སྐྱོབ་དང་། དེང་སྐབས་སློབ་གཉེར་བའི་ཉེར་མཁོའི་ཆེད་དུ་གངས་ཅན་
ཁྱད་ནོར་ཞེས་པའི་དཔེ་ཚོགས་གསར་དུ་བསྒྲིགས་ཏེ་ད་ཕན་པོད་འཕྲེང་ཉིས་བརྒྱར་ཉེ་བ་པར་སྐྲུན་ཟིན་
པ་དང་། དགོན་སྡེ་དང་། སྤྱི་ཚོགས་ཀྱི་དཔེ་མཛོད་ཁང་བརྒྱ་ལ་ཉེ་བར་ཆ་ཚང་གཉིས་རེ་རིན་མེད་
འབུལ་ལམ་ཞུས་པ་ཕུད། དེ་བྱིངས་མ་གནས་ཙམ་གྱི་ཐོག་ནས་སྤུས་འཚོང་ཞུས་ཏེ། རྒྱལ་བསྟན་ལ་སྲི་
ཞུ་དང་རིས་མེད་སེར་སྐྱ་ཐོས་བསམ་ཅན་རྣམས་ཀྱི་ཐུགས་འདུན་སྐོང་ཐབས་ཞུ་མུས་སུ་ཡོད་པ་དང༌།
འདས་པའི་ལོ་ཟླའི་ནང་ངོས་ཚོའི་ལས་གཞི་ལ་གོང་རིམ་འབྲེལ་ཡོད་ཚན་པ་ཁག་གི་དབུ་ཁྲིད་
ནས་གཟིགས་སྐྱོང་བླ་ན་མེད་པ་གནང་བ་དང་། མཁྱེན་དཔྱོད་མཁའ་ལྟར་ཡངས་ཤིང་། ལྷག་བསམ་
དུང་ལྟར་དཀར་བའི་སྐྱེས་ཆེན་དུ་མས་ངོས་ཚོའི་ལས་ཀར་གདེང་འཇོག་ཚད་མེད་དང་། མ་ནོར་ལམ་
སྟོན། མ་དཔེ་མཁོ་འདོན་གནང་བ་སོགས་ཀྱིས་མཚོན། ང་ཚོར་ཕྱར་བ་གྲུ་འདེགས་ཀྱིས་ལྷད་མེད་རྒྱབ་
སྐྱོར་རོགས་རམ་གནང་བར་རྗེས་སུ་ཡིད་རངས་དང་། སྙིང་དབུས་ནས་ཐུགས་རྗེ་ཆེ་ཞེས་ཞུ་བ་དང་
ཆབས་ཅིག །འབྱུང་འགྱུར་ཡང་སེར་གཙུག་ནས་དགེ་ལུགས་གསུང་འབུམ་གཙོ་བོར་གྱུར་པའི་རིས་
མེད་གསུང་རབ་དཔེ་རྒྱུན་དཀོན་རིགས་དང་། ཞིབ་འཇུག་ཚན་པ་ཁག་དང་། སློབ་གྲྭ་ཁག་ལ་ཉེ་བར་
མཁོ་བའི་རིག་གཞུང་དག་ཀྱང་རིམ་པས་པར་སྐྲུན་ཞུ་རྒྱུའི་འདུན་པ་སྙིང་བཅངས་སུ་
ལྷག་བསམ་རྣམ་དཔྱོད་ཅན་གྱི་རིས་མེད་སེར་སྐྱ་ཀུན་ནས་མ་དཔེ་མཁོ་འདོན་དང་། ང་ཚོའི་ལས་ཀར་
རྩ་ཆེའི་ལམ་སྟོན་བཀའ་སློབ་མུ་མཐུད་ལྷུག་སྩོལ་ཡོད་པ་མཁྱེན་ཞེས་ཞུའོ། །

་ཨང་།		དཀར་ཆག			ཤོག
༡༽ ཞུ་བ་སྤྱིར་བསྟན་བཤད་པ།			༡
ཀ རྩོད་སྤོང་། 			༡
ཁ དགོས་དོན།			༡
ག སྒྲ་བཤད།				༡
༢༽ སྤྱིར་བསྟན་མདོ་ཚན་དེ་དག་སོ་སོའི་དོན་འཆད་པ། 	༢༠
ཀ རྟེན་སོགས་ལྔ་བཤད་པ།			༢༠
ཁ སྤྱིར་བསྟན་གྱི་མདོ་དྲུག་ཅུ་རེ་ལྔ་འགོད་པ།	༢༠
༡ རྟེན་གྱི་ཡན་ལག 			༢༣
ཀ བསླབ་པའི་ཡན་ལག 				༢༣
༡ ཉམས་པ་དང་མ་ཆགས་པ་ལ་ཅི་འགྱུར། 		༢༣
༢ དགེ་ཚུལ་སོགས་མ་རྫོགས་པ་གསུམ་ལ་ཅི་འགྱུར།	༢༦
༣ བླངས་འདས་གྲངས་འདྲེན་ཚུལ་དང་དོགས་སྤྱོད།	༢༧
 ༤ ཕྱོགས་མཐུན་དང་ལྟུང་མེད། 		༤༡
ཁ བསམ་པའི་ཡན་ལག 			༦༠
ག ཚིགས་ཀྱི་ཡན་ལག 			༦༦
ང མཚན་གྱི་ཡན་ལག			༧༠
༡ སྤྱི་དོན།					༧༡
༢ ཕ་མའི་ལྟུང་བ་ཐུན་མོང་དང་ཐུན་མོང་མ་ཡིན་པ། 		 ༧༡

ཨང་།			དཀར་ཆག					ཤོག
༣ ཐུན་མོང་བ་ལ། མཚན་ཉིད་ཅི་འདྲ་བ་དང་དེའི་དོགས་གཅོད།		༧༢
༤ རྗེས་མཐུན་མིང་ཙམ།					༧༩
༥ ཐུན་མོང་མ་ཡིན་པའི་ལྟུང་བར་འགྱུར་ཚུལ།  			༨༣
༢ ཡུལ་གྱི་ཡན་ལག					༩༨
ཀ  འདས་མ་འོངས་ལ་དོགས་པ་བཅད་ནས་ད་ལྟའི་ལུས་ལྟུང་བའི་
བྱེད་པ་པོར་བསྟན་པ། 			༩༨
ཁ སྐྱེ་གནས་ལ་དོགས་པ་བཅད་ནས་རང་གྲོར་གཏོགས་པ་ལྟུང་བའི་
བྱེད་པ་པོར་བསྟན་པ།		༡༠༠
ག དབྱིབས་དང་ཁ་དོག་ལ་དོགས་པ་བཅད་ནས་ཤེས་རྒྱུད་གར་གཏོགས་
ལྟུང་བའི་བྱེད་པ་པོར་བསྟན་པ། 	༡༠༡
ང༌། ཡོན་ཏན་གྱི་ཆ་ལ་དོགས་པ་བཅད་ནས་འཕེན་པ་གཅིག་བསྡུས་
ལྟུང་བའི་བྱེད་པ་པོར་བསྟན་པ། 	༡༠༥
༣ ལྟུང་བ་ཐ་དད་སྐྱེ་ལུགས་སེལ་བ་དང་བཅས་པ་བཤད་པ།			༡༠༨
ཀ བསླབ་རྒྱུན་ཐ་དད་པས་ལྟུང་བ་ཐ་དད།			༡༠༨
ཁ བསམ་རྒྱུན་ཐ་དད་པས་ལྟུང་བ་ཐ་དད།			༡༡༠
ག བཅས་པའི་རིགས་ཐ་དད་པས་ལྟུང་བ་ཐ་དད། 		༡༡༡
ང ཀུན་སློང་ཐ་དད་པས་ལྟུང་བ་ཐ་དད།			༡༡༤
ཅ གཞི་དང་སྦྱོར་བ་ཐ་དད་པས་ལྟུང་བ་ཐ་དད།		༡༡༩

ཨང༌།				དཀར་ཆག				ཤོག
༤ བསམ་པའི་ཡན་ལག་སེལ་བ་དང་བཅས་པ། 			༡༢༢
ཀ བསམ་པའི་ཡན་ལག་དངོས།			༡༢༢
ཁ འདུ་ཤེས་གཙོ་བོའི་ཡན་ལག			༡༢༣
ག དངོས་པོ་གཙོ་བོའི་ཡན་ལག			༡༣༠
ང ཞར་བྱུང་། 				༡༣༡
༥ ཡན་ལག་གི་སེལ་བ།					༡༣༤
༦ མཚན་མཚན་ཡན་ལག་བྱེ་བྲག་ཏུ་བཤད་པ།			༡༤༡
ཀ གཞིའི་ཡན་ལག				༡༤༢
ཁ བསམ་པའི་ཡན་ལག				༡༨༦
ག སྦྱོར་བ་དང་མཐར་ཐུག་གི་ཡན་ལག			༡༩༠
༣༽ གསོ་སྦྱོང་གི་གཞི།					༢༠༡
ཀ གསོ་སྦྱོང་གི་དབྱེ་བ།			༢༠༡
ཁ གསོ་སྦྱོང་གི་བསྡུ་བ།				༢༠༡
ག གསོ་སྦྱོང་གི་མཚན་ཉིད།			༢༠༢
ང གསོ་སྦྱོང་གི་སྒྲ་བཤད།				༢༠༢
	

ཨང་།				དཀར་ཆག				ཤོག
ཅ མཐུན་པའི་གསོ་སྦྱོང་ཇི་ལྟར་བྱ་ཚུལ། 			༢༠༤
༡ གསོ་སྦྱོང་གང་དུ་བྱ་བའི་གནས། 			༢༠༥
ཀ འདི་ལས་འཕྲོས་ཏེ་མཚམས་པོ་ཆེ་ཆུང་རྣམས་བཅད་ཚུལ། 		༢༠༧
 ཁ མཚམས་པོ་ཆེའི་ནང་ཆོས་གོས་དང་མི་འབྲལ་བའི་གནང་བ་
སྦྱིན་པའི་ཚུལ།				༢༡༠
༢ གསོ་སྦྱོང་གང་གིས་བྱེད་པའི་རྟེན།			༢༢༡
༣ གསོ་སྦྱོང་གང་གི་ཚེ་བྱེད་པའི་དུས་དང༌། དེ་ལ་བཞེད་ཚུལ་མི་འདྲ་བ་
ཁག					༢༢༢
༤ གསོ་སྦྱོང་ཇི་ལྟར་བྱ་བའི་ཚུལ།			༢༣༢
ཀ སྦྱོར་བ།						༢༣༢
ཁ དངོས་གཞི།					༢༤༦
༥ གསོ་སྦྱོང་གི་གནས་རྟེན་སྤྱོད་ལམ་ཆོ་ག་བཅད་ཀྱི་དམིགས་བསལ། ༢༤༧
༦ ཞར་ལ་གསོ་སྦྱོང་བྱིན་གྱིས་རློབ་ཚུལ།			༢༤༨
༤༽	 དབྱར་གྱི་གཞི།							༢༥༡
ཀ དགོས་དོན།
ཁ བསྡུས་དོན།
༡ དབྱར་ཁས་བླང་པའི་གནས།			༢༥༢
༢ རྟེན།					༢༥༢

ཨང་།  			དཀར་ཆག   					ཤོག
༣ ཡུལ།						༢༥༢
༤ དུས་ནམ་གྱི་ཚེ་ཁས་བླང་པ།				 ༢༥༢
༥ ཡུན་ཚད།					༢༥༦
༦ ཚོ་ག						༢༥༦
༧ དབྱར་གྱི་དམ་ཚིག་དྲུག					༢༥༨
དེ་ལས་འཕྲོས་པའི་དབྱར་བྱིན་གྱིས་རློབ་ཚུལ།		༢༥༨
༥༽ 		དགག་དབྱེའི་གཞི།					༢༦༥
ཀ དགོས་དོན།				༢༦༥
ཁ བསྡུས་དོན།				༢༦༥
༡ ཡུལ།						༢༦༥
༢ རྟེན།						༢༦༦
༣ བྱེད་པ་པོ་གང་ལ་གོ་བར་བྱ་བ། 			༢༦༦
༤ དངོས་པོ།					༢༦༦
༥ གནས།						༢༦༩
༦ དུས། 						༢༦༩
༧ ཇི་ལྟར་བྱ་བའི་ཆོ་ག					༢༧༠
༨ དམིགས་བསལ།					༢༧༡
༩ སྒྲ་བཤད།						༢༧༢

ཨང་། 				དཀར་ཆག 				ཤོག
༦༽ 			ས་བརྐྱང་གི་གཞི།				༢༧༦
ཀ དགོས་དོན།			༢༧༦
ཁ བསྡུས་དོན།				༢༧༦
༡ སྒྲ་བཤད།				༢༧༦
༢ རྟེན།				༢༧༩
༣ དངོས་པོ་གང་གདིང་བ།		༢༨༡
༤ གནས།				༢༨༢
༥ དུས།				༢༨༢
༦ ཡུན་ཚད།				༢༨༢
༧ གདིང་བའི་ཆོ་ག			༢༨༣
༨ བཏིང་ནས་བརྐྱང་བའི་ཚུལ།		༢༨༤
༩ དབྱུང་བའི་ཚུལ།			༣༨༥
དེ་ལས་འཕྲོས་པའི་མ་མ་སུམ་ཅུ། 		༢༨༧
༧༽ གོས་ཀྱི་གཞི།			༢༩༤
ཀ གླེང་གཞི་དང་དགོས་དོན།			༢༩༤
ཁ བསྡུས་དོན།				༢༩༥
༡ གོས་ཀྱི་རྒྱུ།				༢༩༥
༢ གོས་ཇི་ལྟར་སྒྲུབ་ཚུལ།			༢༩༧

ཨང་།  			དཀར་ཆག				ཤོག
༣ གོས་ཀྱི་དབྱེ་བ།				༢༩༩
གོས་སོ་སོའི་ཚད།			༣༠༣
༤ གོས་བྱིན་གྱིས་རློབ་ཚུལ། 			༣༠༩
༥ བཅང་བའི་བསམ་པ། 				༣༡༠
༦ ཡོ་བྱད་ལོངས་སྤྱོད་ཚུལ།		༣༡༠
༧ མདོའི་ཚིག་བཅད་འདོན་པའི་གནས་སྐབས།		༣༡༡
༨༽ 	སྨན་གྱི་གཞི།						༣༡༥
ཀ དགོས་དོན།				༣༡༥
ཁ བསྡུས་དོན། 				༣༡༥
༡ སྨན་གྱི་རྒྱུ། 				༣༡༥
༢ སྨན་གྱི་དབྱེ་བ།				༣༡༦
༣ སྨན་གྱི་མཚན་ཉིད། 			༣༡༦
༤ སྨན་བྱིན་གྱིས་རློབ་ཚུལ།			༣༢༥
༥ ཟས་ལ་ལོངས་སྤྱོད་ཚུལ། 		༣༣༣
༦ རུང་ཁང་བློ་མཐུན་བྱེད་ཚུལ། 			༣༣༤

ཨང་། 				དཀར་ཆག				ཤོག
༩༽ 			ལས་ཀྱི་གཞི།					༣༣༦
ཀ དགོས་དོན།				༣༣༦
ཁ བསྡུས་དོན།				༣༣༦
༡༽ ལས་ཆགས་སོགས་ཀྱི་བསྡུས་དོན།		༣༣༦
༡ ལས་ཀྱི་གཞི།				༣༣༧
ཀ བློ་མཐུན་དགེ་འདུན་གྱི་གཞི།		༣༣༧
༡ གྲངས་ཚང་།				༣༣༧
༢ ཁ་སྐོང་འོས་པའི་འོས་ཆོས། 			༣༤༤
༣ མི་མཐུན་པ་གཉིས་དང་བྲལ་བ། 		༣༤༧
ཁ བརྗོད་བྱེད་ལས་མཁན་གྱི་གཞི། 		༣༥༢
ག བསྒྲུབ་བྱ་དོན་གྱི་གཞི། །			༣༥༢
༡ སེམས་ཅན་མིན་པ་ལ་སྒྲུབ་པ།			༣༥༢
༢ སེམས་ཅན་ལ་སྒྲུབ་པའི་ལས།			༣༥༤
ཀ ཁྱིམ་པ་ལ་སྒྲུབ་པའི་ལས།		༣༥༤
ཁ རབ་བྱུང་ལ་སྒྲུབ་པའི་ལས།		༣༥༥
༡ བསྙེན་རྫོགས་ལ་སྒྲུབ་པའི་ལས།		༣༥༥
༢ སྦྱིན་ལས།༤༨ 			༣༥༦
༣ བསྐོ་ལས།༣༥ 			 ༣༦༥

ཨང་། 			དཀར་ཆག				ཤོག
༤ མི་མཐུན་པའམ་ཆད་ལས།༢༩			༣༦༦ 
༥ བྱིན་རླབས་ཀྱི་ལས།༩			༣༧༣
༦ ཡོ་བྱད་སྦྱིན་པའི་ལས།༣				༣༧༥
༧ རྗེས་གནང་གི་ལས། ༤ 			༣༧༦
༨ རྣམ་དག་གི་ལས།༢ 				༣༧༦
༩ རང་དོན་གྱི་ལས།༢			༣༧༧
༡༠ མཁོ་བཞག་གི་ལས།༣ 			༣༧༧
ག  རབ་བྱུང་མ་རྫོགས་པ་ལ་སྒྲུབ་པའི་ལས། 		༣༧༩
༡ སྦྱིན་ལས།					༣༧༨
༢ མི་མཐུན་པའམ་ཆད་ལས།			༣༧༩
༢ བསམ་པའི་ཡན་ལག དགེ་བ། 			༣༨༣
འདི་ལས་འཕྲོས་པའི་འདུལ་བའི་དཔྱད་པ་			༣༨༦
ཐ་སྙད་པར་འཇོག་ཚུལ་ལ་དཔྱད་པ། 			༣༨༦
ལས་ཆགས་པ་ལ་འདུ་ཤེས་གཙོ་བའི་གནས་ལ་
དཔྱད་པ།					༣༩༡
༣ ལས་ཀྱི་ཆོ་གའི་ངོ་བོ།			༣༩༡
༤ ལས་ཉམས་སུ་མྱོང་བའི་ཚད། 			༣༩༣

ཨང༌།			དཀར་ཆག				ཤོག
༥ ལས་ཆགས་པའི་དུས།				 ༣༩༤
ཀ མངོན་དུ་མ་གྱུར་པའི་ལས་བཅུ།			༤༠༠
ཁ དེ་ལས་འཕྲོས་པའི་གོ་དཀའ་བའི་གནས་གསུམ། 		༤༠༠
༢༽ ལས་ཀྱི་ངོ་བོའི་བསྡུས་དོན།			 ༤༠༢
ཀ དབྱེ་བ།					༤༠༣
གསོལ་བ་འབའ་ཞིག་པའི་ལས།༢༤ 			༤༠༣
གསོལ་གཉིས་ཀྱི་ལས།༤༧ 				༤༠༤
གསོལ་བཞིའི་ལས།༣༠ 			༤༠༦
ཁ ལས་ཀྱི་བསྡུ་བ། 				༤༠༧
ག ལས་ཀྱི་མཚན་ཉིད།				༤༠༧
ང ལས་གང་དང་གང་རྟེན་གང་དང་གང་ལ་བཞག་པ།		༤༠༧
ཅ གྲངས་ངེས།				༤༠༨
ཆ མདོ་རྩ་བར་གསོལ་བཞིའི་ལས་སུམ་ཅུ་ཁོ་ན་
གསུངས་པའི་རྒྱུ་མཚན།			 ༤༠༨
༡༠༽ 		ཕྱིར་བཅོས་ཀྱི་གཞི། 				༤༡༦
ཀ ལྟུང་བ་ཕྱིར་བཅོས།				༤༡༦
༡ རང་མི་སྤྲོ་བ་ནན་ཏུར་གྱི་སྒོ་ནས་ཕྱིར་བཅོས་པ།༨ 		༤༡༦
ཀ ནན་ཏུར་གྱི་མཚན་ཉིད།				༤༡༦

ཨང་། 			དཀར་ཆག				ཤོག 
ཁ ནན་ཏུར་གྱི་དབྱེ་བ།				༤༢༢
ག ནན་ཏུར་གྱི་བསྡུ་བ།				༤༢༣
ང ནན་ཏུར་མགོ་མེད་པ་ལ་མགོ་བཏགས་པ། 			༢༤༣
ཅ ནན་ཏུར་མཇུག་མེད་པ་ལ་མཇུག་བཏགས་པ།			༤༢༤
ཆ ནན་ཏུར་གང་ལྟུང་བའི་རྒྱུར་འདྲ་བ་བསྟན་པ།		༤༢༥
ཇ ནན་ཏུར་གྱི་སྒྲ་བཤད། 			༤༢༥
ཉ ནན་ཏུར་ཇི་ལྟར་བྱ་ཚུལ།				༤༢༥
ཏ བསླབ་བྱ། 					༤༢༦
ཐ ནན་ཏུར་ལས་གྲོལ་བའི་རྒྱུ།			 ༤༢༧
༢ རང་སྤྲོ་བ་མཐོལ་བཤགས་ཀྱི་སྒོ་ནས་ཕྱིར་བཅོས་པའི་ཚུལ། ༤༣༦
༡༡༽ 	               ས་གཞན་ན་གནས་པའི་གཞི། 				༤༥༦
ཀ དབྱེ་བ། 					༤༥༧
ཁ བསྡུ་བ།					༤༥༨
ག བསླབ་བྱ།					༤༦༠
ང མཚན་ཉིད།					༤༦༠
ཅ སྒྲ་བཤད། 					༤༦༡
ཆ གྲོལ་བའི་རྒྱུ།					༤༦༡

ཨང་།			དཀར་ཆག				ཤོག
༡༢༽ 	རྩོད་པའི་གཞི།						༤༦༢
ཀ དགོས་དོན།						༤༦༢
ཁ བསྡུས་དོན།						༤༦༢
༡ རྩོད་པའི་རྒྱུ།						༤༦༢
༢ རྩོད་པའི་ངོ་བོ།					༤༦༣
༣ རྩོད་པའི་དབྱེ་བ།					༤༦༣
༤ རྩོད་པ་ཞི་བྱེད། 					༤༦༣
ཀ མངོན་སུམ་བརྒྱད་ཀྱིས་རྩོད་པ་ཞི་བར་བྱེད་ཚུལ།			༤༦༥
ཁ ཞི་བྱེད་གཅིག་གིས་རྩོད་པ་ཀུན་ཞི་བར་བྱེད་ཚུལ། 			༤༦༦
ག རྩོད་པ་གང་ལ་ཞི་བྱེད་ཀུན་འཇུག་པ།				༤༦༧
ང རྩོད་པ་བཞི་པོ་སོ་སོའི་ཞི་བྱེད། 				༤༦༨
༡ འགྱེད་པའི་ཕྱིར་རྩོད་པ་ཞི་བྱེད། 				༤༦༨
༢ མི་གདམས་པའི་ཕྱིར་རྩོད་པ་ཞི་བྱེད།				 ༤༦༩
༣ ལྟུང་བའི་ཕྱིར་རྩོད་པ་ཞི་བྱེད། 			༤༦༩
༤ ལས་ཀྱི་ཕྱིར་རྩོད་པ་ཞི་བྱེད། 				༤༧༡
ཅ རྩོད་པ་འཁྲུལ་མ་རུང་མཐུན་སྦྱར་ཚུལ།				 ༤༧༡
ཆ རྩོད་པ་འཁྲུལ་མའི་དོན།					༤༧༢
ཇ རྩོད་པ་ཐར་བསྐྱེལ་བའི་ཚུལ། ། 				༤༧༤

ཨང༌།			དཀར་ཆག 				ཤོག
༡༣༽ 		གནས་མལ་གྱི་གཞི།				༤༧༩

ཞུ་བ་སྤྱིར་བསྟན་བཤད་པ། 
སྐབས་འདིར་ཞུ་བ་སྤྱིར་བསྟན་བཤད་པ་ནི། 
སྡོམ་ལས།
གཉིས་པ་ཞུ་བ་སྤྱིར་བསྟན་བཤད་པ་ལ། །
སྤྱི་དང་སོ་སོའི་དོན་གཉིས་དང་པོ་ལ། །་
ཞེས་པ་སྟེ། ཞུ་བ་སྤྱིར་བསྟན་བཤད་པ་ལ་སྤྱིར་བསྟན་པ་དང༌། སོ་སོའི་དོན་བཤད་པ་སྟེ་
གཉིས་ལས། དང་པོ་ལ། རྩོད་སྤོང་དང༌། སྤྱིར་བསྟན་གྱི་དགོས་དོན་དང་། སྤྱིར་བསྟན་
གྱི་སྒྲ་བཤད་དེ་གསུམ་ལས། དང་པོ་རྩོད་སྤོང་ལ། རྩོད་པ་དང་། ལན་གཉིས་ལས།
དང་པོ་རྩོད་པ་ནི།
སྡོམ་ལས།
ཁ་ཅིག་སྤྱིར་བསྟན་ཡི་གེ་ཉུང་བའི་ཕྱིར། །
རྣམ་འབྱེད་གཉིས་ཀྱི་ཕྱིས་བཤད་མི་རིགས་ཤིང་། ། 
སྤྱིར་བསྟན་ཞེས་པ་ལེ་འུ་ལོགས་ཤིག་ཏུ། ། 
མ་གསུངས་དེ་ལས་རང་བཟོར་འགྱུར་ཞེ་ན།
ཞེས་རྩོད་པ་ལ།
ལན་ནི།
སྡོམ་ལས།
རྣམ་འབྱེད་ཤན་ཕྱིར་རྗེས་གསུངས་ཞུ་བ་བཞིན། །

རང་བཟོ་མ་ཡིན་མི་ལ་དུད་འགྲོ་དང༌། །
བཀག་པས་བཟང་དང་འདྲ་གསུམ་རྣམ་འབྱེད་གསུངས། །
ཡན་ལག་ཐམས་ཅད་དྭང་བླང་རིན་ཕྲེང་བཤད། 
རྫུ་འཕྲུལ་ཆོས་ཅན་མ་ཡིན་འདུལ་བྱེད་དོ།
ལྷག་མ་རེ་གཅིག་ཞུ་བར་འབྱུང་ཕྱིར་རོ། ། 
ཞེས་པས་རྩོད་པ་གཉིས་སོ་སོར་ལན་མཛད་དོ། ། 
སྐབས་འདིར། ལུང་གང་ལས་བཏུས་པའི་ཚུལ་ལ་ཅུང་ཟད་དཔྱད་ན། ཁ་ཅིག་གིས།
ཡན་ལག་ཐམས་ཅད་དྭང་དུ་བླང་དུ་རུང་བ་ཉིད་ནི་བསྟེན་པའི་ཕྱིར་མཐུ་དང་ལྡན་པ་ཉིད་ཡིན་
ནོ༑ ༑ཞེས་པའི་མདོ་འདི་ཆོས་ཅན། རྣམ་འབྱེད་ལས་བཏུས་པར་རིན་ཕྲེང་ལས་གསུངས་
པ་འདི་མི་འཐད་པར་ཐལ། མདོ་འདི་ཞུ་བ་ལས་བཏུས་པ་ཡིན་པའི་ཕྱིར་ཏེ། མཚོ་ཊཱིཀ་
གཞི་སྨད་ཤོག ༡༣༡ ལས། མདོ་འདི་ལུང་ཞུ་བ་ལས།
སྨྱན་དང་དབེན་གཉིས་ཉལ་ཤོམ་གཉིས། ། 
ལྷན་ཅིག་ལམ་འགྲོ་བདུན་ལ་གསུངས། །
མི་ཚངས་སྤྱོད་དང་རེག་པ་དང་འཁྲིག་ཚིག་བསྙེན་འཀུར་ལ་སོགས་པ་ནང་སེམས་ཅན་ལ་
ཆགས་པ་དངོས་དང་། ཆགས་པ་རྒྱུར་འགྱུར་པ་ལས་གྱུར་པ་གཞན་རྣམས་ལ་མདོར་བསྡུས་
སྦྱར་བའོ། །ཞེས་གསུངས་པའི་ཕྱིར། ཟེར། དེ་ལ་ལན་དུ། སྐྱོན་མེད་དེ། དེ་ཞུ་བ་དང་
རྣམ་འབྱེད་གཉིས་ཀ་ལས་བཏུས་པ་དེའི་དབང་དུ་བྱས་ཞེས་སྨྲ།
དེ་ལ་གཞན་དག་གིས། འོ་ན། རྣམ་འབྱེད་དང་ཞུ་བ་གཉིས་ཀ་དང་རྣམ་འབྱེད་ལས་
བཏུས་པ་ལ་གོང་སྨོས་མདོ་བཞི་ལས་ལྷག་པ་མེད་པར་ཐལ། འདོད་པའི་ཕྱིར། འདོད་མི་

ནུས་ཏེ། ཕྱི་རོལ་པའི་རབ་ཏུ་བྱུང་བ་དང་མ་ཆགས་པ་དང་ཉམས་པ་དག་ནི་ཕྱེད་ཉིད་ཁྱིམ་
པའོ༑ ༑ཞེས་པའི་མདོ་དེ་ཞུ་བ་དང་རྣམ་འབྱེད་གཉིས་ཀ་ལས་བཏུས་པའི་ཕྱིར་ཏེ། མཚོ་
ཊཱིཀ་གཞི་སྨད་ཤོག ༡༤༠ ལས། གསུམ་པ་ཁྱིམ་པ་ལས་གྱུར་པ་ནི། ཕྱི་རོལ་པའི་རབ་ཏུ་
བྱུང་བ་དང༌། ཞེས་སོ། །འདི་ལ་གཉིས་ལས། དང་པོ་སྤྱིའི་དོན་ཏོ། །དེ་ལ་ལྔ་ལས།
དང་པོ་ཡན་ལག་གི་ཁྱབ་པ་སྦྱར་བ་ནི། ཁྱིམ་པ་ལས་གྱུར་པ་སུམ་ཅུ་རྩ་ལྔ་ལ་སྦྱར་ཏེ།
དེ་ཡང་། ལུང་ཞུ་བ་ལས།
ཁྱིམ་སུན་འབྱིན་དང་གོས་སློང་དང༌། །
སློང་རིགས་རིན་ཐང་སོ་སོར་བསྐུར། ། 
ལྷུང་བཟེད་སློང་དང་རས་ཆེན་འཚོལ། ། 
སྦྱོར་བཅུག་ཡང་ཡང་འདུག་གནས་དང༌། ། །
ཕྱེ་དང་བསོད་པ་མགྲོན་གཉེར་དང༌། །
ཟས་བཅས་བཅོ་ལྔའི་ཡུལ་ལ་གསུངས། ། ཁཚོ་nga
ཞེས་གསུངས་ཏེ། དེ་རྣམས་ལ་ཁྱིམ་པ་ཡན་ལག་ཏུ་དགོས་པར་ལུང་ཞུ་བ་ལས་གསུངས་
སོ༑ ༑
མངོན་མཚན་ཉོ་ཚོང་ཐ་ག་གཉིས། །
བརྟད་བྱུང་དང་ནི་སྟོན་པ་དང་། ། 
མི་བློ་ཉལ་གཤོམ་གཉིས་དང་དམག་གསུམ་བདེ། །
སྐྱེས་མེད་འགྲོ་རྐུ་དུས་མིན་དང་། ། 
སྐྱ་རེངས་སོ་སོར་བཤགས་པ་བཞི། །
ཉི་ཤུ་ལ་ཡང་དེ་བཞིན་སྦྱར། ། 

ཞེས་སྦྱར་ཏེ། ཉི་ཤུ་པོ་དེ་དག་ལ་ཁྱིམ་པ་ཡན་ལག་ཏུ་དགོས་པ་ལུང་ཞུ་བ་ལས་མ་གསུངས་
ཀྱང་༑ དེ་དག་ཕལ་ཆེར་ལུང་རྣམ་འབྱེད་ལས་ནི་ཡུལ་ཁྱིམ་པ་ཡན་ལག་ཏུ་དགོས་པར་དངོས་
སུ་གསུངས་སོ། །ཞེས་གསུངས་པའི་ཕྱིར། ཞེས་རྩོད་པས་དཔྱད་པར་བྱའོ། །
གཉིས་པ་སྤྱིར་བསྟན་གྱི་དགོས་དོན་ལ། མདོར་བསྡུས་རྟོགས་པའི་དགོས་པ་དང་། ཚིག་
བསྐྱུངས་རྟོགས་པའི་དགོས་པ་དང༌། གཉིས་ཚོགས་རྟོགས་པའི་དགོས་པ་སྟེ་གསུམ་ཡོད་
པ་ནི།
སྡོམ་ལས། 
དགོས་པ་གསུམ་སྟེ་སྤྲུལ་མིན་མདོར་བསྡུས་རྟོགས། །
ཞེས་པརྫུན་སོགས་སུམ་ཅུར་མཐར་ཐུག་དོན་གོ་ཞེས། ། 
སོ་སོར་སྦྱར་བ་འདིར་བསྡུས་ཚིག་ཚོགས་བསྐྱུངས། །
བསླབ་ཚིགས་གཅིག་པ་རྫུན་སོགས་བཅུ་ཚན་གཉིས།
མ་གཏོགས་པ་ལ་སོ་སོར་དངོས་སྦྱར་ཀྱང་། 
འདིར་བསྡུས་ཉི་ཤུ་ལ་ཡང་མདོར་བསྡུས་སྦྱར།
མི་ཚངས་༢ དེའི་ཕྱིར་ཚིག་བསྐྱུངས་མདོར་བསྡུས་གཉིས་ཀ་ཚང༌། ། 
ཞེས་པ་སྟེ། རྫུ་འཕྲུལ་གྱི་ཆོས་ཅན་ཉིད་མ་ཡིན་པ་ནི་རེག་པ་མ་ཡིན་པའི་ཡན་ལག་ཡིན་ནོ།
ཞེས་པ་འདི་མདོར་བསྡུས་དང༌། རྣམ་པར་རིག་བྱེད་ལ་ནི་དོན་གོ་བའོ། །ཞེས་པ་ལྟ་བུ་
ཚིག་བསྐྱུངས་དང༌། ཚིགས་སྔ་མར་སྦྱོར་བ་བྱས་པ་ལ་ཡང་ངོ་། །ཞེས་སོགས་ལྟ་བུ་གཉིས་
ཚོགས་ཀྱི་མདོར་འཇོག་པ་ཡིན་པས་སྤྱིར་བསྟན་གྱི་གཞུང་ལོགས་སུ་བསྟན་པའི་དགོས་པ་
དེ་ལྟར་ཤེས་པར་བྱའོ། ། 

སྐབས་འདིར་དཔྱད་པར་བྱ་བ་ནི། ཚིགས་སྔ་མར་སྦྱོར་བ་བྱས་པ་ལ་ཡང་ངོ་། །ཕྱི་
མ་ལ་ཡང་དེ་དང་ལྡན་པ་ཉིད་ཡིན་ནོ། །ཞེས་པའི་མདོ་འདི་གཉིས་ཀྱིས་སྡོམ་བསྡུས་ཀྱི་ལྟུང་
བ་སྡེ་ལྔ་དངོས་གཞི་སྐྱེད་པ་ལ་སྦྱོར་དངོས་གཉིས་ཀྱི་བར་དུ་བསླབ་ཚིགས་གཅིག་པ་ཡན་ལག་
ཏུ་དགོས་པར་བསྟན་པ་ཡིན་ལ། མདོ་འདི་གཉིས་ཚོགས་ཀྱི་མདོ་ཡིན་པས་ལྟུང་བ་ཇི་ཙམ་
ལ་མདོར་བསྡུས་སྦྱོར་བ་དང་། ཇི་ཙམ་ལ་ཚིག་ཚོགས་བསྐྱུངས་བའི་ཚུལ་ལ་ཚིག་ཟིན་མི་
མཐུན་པ་བྱུང་བ་ནི། 
དེ་ཡང༌། སྡོམ་ལས། 
བསླབ་ཚིགས་གཅིག་པ་རྫུན་སོགས་བཅུ་ཚན་གཉིས། ། 
མ་གཏོགས་པ་ལ་སོ་སོར་དངོས་སྦྱར་ཡང༌། ། 
ཕམ་པའི་སྡེ་ཞེས་ཕམ་པའི་རྫུན་ལ་སོགས་པ་ལྟུང་བ་ཉི་ཤུ་ཐམ་པ་ཕུད་པའི་ལྷག་མ་སྡོམ་བསྡུས་
ཀྱི་ལྟུང་བ་ཇི་ཡོད་ལ་ཚིག་ཚོགས་བསྐྱུངས་ཤིང་ཉི་ཤུ་པོ་ལ་བསླབ་ཚིགས་གཅིག་པ་ཡན་ལག་
ཏུ་དགོས་པ་མདོར་བསྡུས་སྦྱར་བ་གསུངས་ལ། འདིའི་ཁུངས་ནི། ཀུན་མཁྱེན་འཇམ་དབྱངས་
བཞད་པས་མཛད་པའི་སྤྱིར་བསྟན་དབུ་ཕྱོགས་ཤོག ༣ ལས། དགེ་སློང་མའི་རྣམ་འབྱེད་
ཀྱི་ཞུ་བས་སོ་སོར་བཤགས་པ་ཡན་ཆད་ལྟུང་བ་སྡེ་བཞི་པོ་རྣམས་ཀྱི་སྐབས་སུ་རྫུན་སྨྲ་བའི་
ཕམ་པ་སོགས་བཅུ་ཚན་གཉིས་མ་གཏོགས་པ་ལ་བསླབ་ཚིགས་གཅིག་པ་ཡན་ལག་ཏུ་དགོས་
པ་རེ་རེ་ནས་གསུངས་ཀྱང༌། འདིར་རྩ་བར། ཚིགས་སྔ་མར་སྦྱོར་བ་བྱས་པ་ལ་ཡང་ངོ་།།
ཞེས་ཚིག་གཅིག་ཏུ་བསྡུས་པ་ལྟ་བུ་ཡིན་པའི་ཕྱིར། ཞེས་གསུངས་པ་འདི་ཡིན་ནམ་སྙམ།
འོན་ཀྱང༌། མཚོ་ཊཱིཀ་ལྟར་ན་རྫུན་སྨྲའི་ཕམ་པ་སོགས་ལྟུང་བ་བཞི་བཅུ་ཞེ་ལྔ་ཕུད་པའི་ལྷག་
མ་ཇི་ཡོད་ལ་ཚིག་ཚོགས་བསྐྱུངས་ཤིང༌། ཞེ་ལྔ་པོ་ལ་མདོར་བསྡུས་སྦྱར་བར་གསུངས་ཏེ།
དེ་ཡང༌། མཚོ་ཊཱིཀ་གཞི་སྨད་ཤོག ༩༩ ལས། ལུང་ཞུ་བ་ལས། ཉེས་བྱས་ཀྱི་སྡེ་མ་

གཏོགས་པ་དགེ་སློང་ཕའི་ལྟུང་བ་སྡེ་བཞི་ལ་ཕམ་པའི་རྫུན་ལ་སོགས་པ་བཞི་བཅུ་རྩ་ལྔ་མ་
གཏོགས་པ་ལྟུང་བ་གཞན་རྣམས་ཀྱི་ཚིགས་ཀྱི་ཡན་ལག་དངོས་སུ་གསུངས་པས་དེ་དག་ལ་
ཡང་མདོར་བསྡུས་སྦྱར་བའོ། །ཞེས་གསུངས་པའི་ཕྱིར། སྡོམ་དུ་མཚོ་ཊཱིཀ་པའི་བཞེད་
པ་བཀོད་པ་ན། 
མཚོ་ཊཱིཀ་བཞི་བཅུ་རྩ་གཉིས་མ་གཏོགས་གསུངས། །
ཞེས་གསལ་བས་མཚོ་ཊཱིཀ་རང་གི་གསུང་དང་གྲངས་མི་མཐུན་པ་བྱུང་བ་དང་། གོང་དུ་
བཀོད་པ་ལྟར་མདོ་འདིས་ལྟུང་བ་ཉི་ཤུ་ཁོ་ན་ལ་མདོར་བསྡུས་སྦྱར་ཚུལ་གསུངས་པ་དང༌།
མཁས་དབང་ལྷ་མོའི་ཚུལ་ཁྲིམས་ཚང་གིས། ཀུན་མཁྱེན་བླ་མའི་འདུལ་བ་སྤྱིར་བསྟན་
དབུ་ཕྱོགས་ལས་གསུངས་པ་ལྟར། སྡོམ་དུ། 
བསླབ་ཚིག་གཅིག་པ་རྫུན་སོགས་བཅུ་ཚན་གཉིས། །
མ་གཏོགས་པ་ལ་སོ་སོར་དངོས་སྦྱར་ཡང༌། །
འདིར་བསྡུས་ཉི་ཤུ་ལ་ཡང་མདོར་བསྡུས་སྦྱར། །
ཞེས་གསལ་བའི་བསླབ་ཆིགས་གཅིག་པ་ལྟུང་བ་ཉི་ཤུ་ལ་མདོར་བསྡུས་སྦྱར་ཞིང་། དེ་ལས་
གཞན་ལ་དངོས་སུ་གསུངས་པ་ནི་ཞུ་ཆུང་ལས་གསུངས་ཚུལ་གྱི་དབང་དུ་བྱས་པ་དང་། མཚོ་
ཊཱིཀ་ལས། ལྟུང་བ་བཞི་བཅུ་ཞེ་གཉིས་ལ་མདོར་བསྡུས་སྦྱར་བ་ཞུ་ཆེན་གྱི་དབང་དུ་བྱས་
པ་ཡིན་ཚུལ་གསུངས་འདུག་སྟེ། དེ་ཡང་། ཉིད་ཀྱིས་མཛད་པའི་གུང་ཐང་སྡོམ་གྱི་མཆན་
འགྲེལ་ཤོག ༣༠༤ ལས། ཉི་ཤུ་ལ་ཡང་མདོར་བསྡུས་སྦྱར། །ཞེས་ཞུ་ཆུང་གི་གསུང་
ཚུལ་དང་སྦྱར་ཞིང་། མཚོ་ཊཱིཀ་གི་ཞེ་གཉིས་ཞུ་ཆེན་གྱི་གསུང་ཚུལ་ལ་སྦྱར་ན། རུང་བ་
གསུངས་པ་སོགས་ལ་ཚིམ་མི་སླ་བར་དཔྱོད་ཅིག ཅེས་དང༌། ཞུ་ཆུང་ལས་གང་ལ་མདོར་
བསྡུས་སྦྱར་བའི་ལྟུང་བ་ཉི་ཤུའི་ངོས་འཛིན་ཡང་། དེ་ཉིད་ལས། 

མི་ཚངས་སྤྱོད་དང་རྫུན་ཕམ་འབྱིན་སོགས་བཞི། ། 
གཞི་མེད་བག་ཙམ་བསྒོ་གྱུར་བཞི་ཆང་དང༌། ། 
ཟླ་འཇོག་བལ་འཁུར་ལྷུང་འཆང་བརྟད་བྱུང་དང་། ། 
དགོན་འབྲལ་གསོག་འཇོག་དང་ནི་ཉི་ཤུ་འོ།
ཞེས་གསུངས་འདུག་པས་ཞིབ་ཏུ་དཔྱད་པར་འདོད་ན་ལུང་ཞུ་བ་ཆེ་ཆུང་དངོས་སུ་མཇལ་ཏེ་
དཔྱད་དགོས་པར་འདུག་གོ ། 
ཡང་། མཚོ་ཊཱིཀ་ལས་ལྟུང་བ་བཞི་བཅུ་རྩ་ལྔ་ལ་མདོར་བསྡུས་སྦྱར་བ་བཅས་གྲངས་
ལ་མི་མཐུན་པ་དེ་ལྟར་གསལ་བ་ཇི་ཡིན་སྐོར་ལ་དཔྱད་པ་མཛད་ལ།
འགའ་ཞིག་གིས། སྡོམ་ལས། 
བསླབ་ཚིགས་གཅིག་པ་རྫུན་སོགས་བཅུ་ཚན་གཉིས། ། 
ཞེས་པ་ཁུངས་དག་ཏུ་མཛད་ནས་མཚོ་ཊཱིཀ་བཞི་བཅུ་རྩ་གཉིས་མ་གཏོགས་གསུངས། །ཞེས་
པ་དཔྱད་གཞིར་མཛད་པ་དང༌། ཡང༌། འགའ་རེས། བཞི་བཅུ་རྩ་གཉིས་ཞེས་པ་ཁུངས་
དག་དང་བཅུ་ཚན་གཉིས་ཞེས་པ་དཔྱད་གཞིར་མཛད་པ་ཡོད་ཅིང་གང་ལྟར་ཡང་སོ་སོའི་
ངོས་འཛིན་རྙེད་དཀའ་བར་མངོན་ཞེས་གསུངས། གུང་ཐང་བློ་གྲོས་ཚང་གི་སྤྱིར་བསྟན་
འདུལ་བའི་རྣམ་བཤད་བློ་གསལ་མགུལ་རྒྱན་སྤྱིར་བསྟན་སྐབས་ཤོག ༡༥ ལས། སྤྱིར་
བསྟན་རྩོམ་འཕྲོར་བཅུ་ཚན་གཉིས་གསུངས་པ། བཞི་བཅུ་རྩ་གཉིས་ཞེས་པའི་ཡི་གེ་ནོར་
བ་ཡིན་ཏེ། སྡོམ་ཚིག་ལས། མཚོ་ཊཱིཀ་བཞི་བཅུ་རྩ་གཉིས་མ་གཏོགས་གསུངས། །ཞེས་
གང་ལ་བརྟེན་པའི་ཁུངས་བཀོད་པའི་ཕྱིར། ཞེས་གསལ་བ་ལྟར་ན། ཀུན་མཁྱེན་བླ་མའི་
སྤྱིར་བསྟན་དབུ་ཕྱོགས་ལས། རྫུན་སོགས་བཅུ་ཚན་གཉིས། ཞེས་གསལ་བ་དེ་རྫུན་སོགས་
བཞི་བཅུ་རྩ་གཉིས་ཞེས་གསུང་རྒྱུ་ཡིན་པ་ལ་ཡི་གེ་ནོར་ཏེ་བཅུ་ཚན་གཉིས་ཞེས་ཐལ་ཚུལ་

གསུངས་འདུག་པས། བཅུ་ཚན་གཉིས་ཞེས་སྡོམ་དུ་གསལ་བ་ཁུངས་མ་དག་ཅིང་། བཞི་
བཅུ་རྩ་གཉིས་ལ་མདོར་བསྡུས་སྦྱར་ཡུལ་གྱི་ལྟུང་བ་བཞི་བཅུ་རྩ་གཉིས་ཀྱི་ངོས་འཛིན་ཡང་
དེའི་ཤོག ༡༤ ལས། 
རྫུན་ཕམ་བསྒོ་གྱུར་ལྷག་མ་བཞི། །
འཆང་གཉིས་འབྲལ་དང་ཟླ་འཇོག་བཞི། །  
ཆོས་སྟོན་འདོན་དང་བླ་མ་སྨྲ། ། 
ཚིག་ལ་ཁྱད་གསོད་ཕྱིར་གནོན་བྱེད། ། 
རིམ་ལྷག་མ་བསྐོས་ཉི་མ་ནུབ། ། པེ
འདུག་འགྲེང་སྤངས་སྟོབས་འདུས་ཟ་དང༌། ། 
བྱིན་ལེན་མ་བྱས་ཉལ་བཤོམས་གཉིས། ། 
ནུབ་ལྷག་སྡིག་ལྟ་ཁྲུས་ཆུ་རྩེ། །
བུད་མེད་ལྷན་འགྲོ་རྐུན་དང་འགྲོ། ། 
མ་ལོན་མི་སྨྲ་དུས་མིན་འགྲོ།
གྲོང་རྒྱུ་ཕོ་བྲང་ད་གདོད་དང༌། །
སོར་བཤགས་མཐའ་གསུམ་བཅས་ཞེ་གཉིས། །
༑ བསླབ་ཚིགས་གཅིག་པ་མདོར་བསྡུས་སྦྱར། ། 
ཞེས་སྡོམ་དུ་བསྡེབས་ནས་བགྲངས་པར་མཛད་འདུག་པས་དཔྱད་པར་ཞུ་ཞིང་། འོ་ན། མཚོ་
ཊཱིཀ་རང་ལས་ལྟུང་བ་བཞི་བཅུ་ལྔ་ལ་མདོར་བསྡུས་སྦྱར་བ་གསུངས་ཀྱང་། སྡོམ་ལས། མཚོ་
ཊཱིཀ་བཞི་བཅུ་རྩ་གཉིས་མ་གཏོགས་གསུངས། །ཞེས་བཞི་བཅུ་རྩ་གཉིས་ལ་གསུངས་པ་

འདི་གཉིས་མི་འགལ་བའི་ཚུལ་ལ་གུང་ཐང་བློ་གྲོས་ཚང་གི་འདུལ་བའི་རྣམ་བཤད་གོང་དུ་དྲངས་
པ་དེའི་འཕྲོ་ལས། ཞུ་བ་རྫོགས་པ་ལས། སྲིན་བལ་སོགས་གསུམ་ལ་མ་གསུངས་པས་ཡིན་
ནོ་ཞེས་གསལ་བས། དེ་ལྟར་ན། ལུང་ཞུ་རྫོགས་པ་ལས་ཞེ་གཉིས་ལས་མ་གསུངས་པས་
དེའི་དབང་དུ་བྱས་ནས། སྡོམ་དུ། མཚོ་ཊཱིཀ་བཞི་བཅུ་རྩ་གཉིས་མ་གཏོགས་གསུངས།
ཞེས་གསུངས་པ་དང༌། འོན་ཀྱང་ཞུ་ཆུང་ལས་དེ་དག་གི་སྟེང་། སྲིན་བལ་སོགས་གསུམ་
ལའང་གསུངས་པས་ཞེ་ལྔ་ཞེས་མཚོ་ཊཱིཀ་ལས་གསུངས་པར་བཞེད་དམ་དཔྱད་པར་ཞུའོ།།
གསུམ་པ་སྤྱིར་བསྟན་གྱི་སྒྲ་བཤད་པ་ནི། །
 སྡོམ་ལས། 
མཐའ་དག་ཕལ་ཆེར་ཞར་བྱུང་སྤྱིར་བསྟན་གསུམ། །
དང་པོ་དང་པོའོ་བསླབ་སྦྱིན་འདྲ་ཉིད་ཅེས། ། 
གཉིས་པའོ་ཁ་སྐོང་མིན་ཕྱིར་འདུན་བསྒྱུར་དང་། །
མི་སྨྲ་འགྲོ་ལ་ལྟུང་བྱེད་དངོས་གཞི་མེད། ། 
བསླབ་སྦྱིན་འབའ་ཞིག་ཚོགས་པ་མ་གཏོགས་གསུངས། །
 ཤ་མིས་དབྱེན་གྱི་ལྷག་མ་མི་སྐྱེ་ཟེར། །
མཚོ་ཊཱིཀ་དབྱེན་ཆགས་པ་ལ་ཁ་སྐོང་དགོས། །
དབྱེན་གྱི་ལྷག་མ་སྐྱེ་ལ་མི་དགོས་གསུངས། །
དགྲ་བཅོམ་མེད་ཕྱིར་དགྲ་བཅོམ་བདེན་སྨྲ་མེད། །
བདེན་སྨྲ་ཙམ་ཡོད་ཉིས་བརྒྱ་ང་གསུམ་ལ། །
རང་བཞིན་ཁ་ན་མ་ཐོ་ཡོད་གསུངས་ཕྱིར།

ཞར་བྱུང་མགུ་སྤྱད་དོན་མེད་ག་ག་ཚིལ། ། 
 སེན་མོ་སོགས་དང་རེག་བྱ་ཉིད་མ་ཉམས། །
ཡང་དག་ལེན་བྱེད་དེ་ནི་སྣོད་ཡིན་དྲུག །
ཅེས་པ་སྟེ། སྡོམ་བསྡུས་ཀྱི་ལྟུང་བ་དངོས་གཞི་མཐའ་དག་གི་ཡན་ལག་ཐུན་མོང་དུ་སྤྱིར་
བསྟན་པས་སྤྱིར་བསྟན་དང༌། ལྟུང་བ་དུ་མའི་ཐུན་མོང་གི་ཡན་ལག་སྤྱིར་བསྟན་པས་སྤྱིར་
བསྟན་དང༌། ལྟུང་བ་རྣམས་ཀྱི་ཐུན་མོང་གི་ཡན་ལག་བསྟན་པའི་ཞར་ལས་འཕྲོས་པས་ན་
སྤྱིར་བསྟན་ཞེས་མིང་བརྗོད་མཛད་དོ། ། 
དེ་ལ་སྡོམ་བསྡུས་ཀྱི་ལྟུང་བ་མཐའ་དག་གི་ཐུན་མོང་གི་ཡན་ལག་སྤྱིར་བསྟན་པའི་མདོ་
ནི༑ མདོ་རྩ་བར། ཉམས་པ་དང་མ་ཆགས་པ་གཉིས་ལྟུང་བ་ལ་སྦྱོར་ན་ཉེས་བྱས་སོ། །ཞེས་
པའི་མདོ་འདི་ཡིན་པ་དང་། ཕལ་ཆེར་སྤྱིར་བསྟན་ནི། རྩ་བར། བསླབ་པ་སྦྱིན་པ་ནི་འདྲ་
བ་ཉིད་དོ། །ཞེས་པ་ཡིན་ལ། ཞར་བྱུང་སྤྱིར་བསྟན་ནི། རྩ་བར། མགུ་བ་སྤྱད་པ་ནི་དོན་
མེད་པ་ཉིད་ཡིན་ནོ། །ཞེས་དང༌། ག་ག་ཚིལ་བྱེད་པ་ལ་ཡང་ངོ༌། །ཞེས་དང༌། སེན་མོ་
དང་༑ སོ་དང་། ཤ་མེད་པའི་རུས་པ་དང་། སྤུ་དག་ནི་གཞན་དང་ལྡན་པ་ཉིད་དོ། །ཞེས་
དང་༑ རེག་པར་བྱ་བ་ནི་མ་ཉམས་པའོ། །ཞེས་དང༌། ཡང་དག་པར་ལེན་པར་བྱེད་པ་
དག་ལ་ནི་དེར་མ་ཟད་དོ། །ཞེས་དང༌། དེ་ནི་སྣོད་ཡིན་ནོ། །ཞེས་པ་སྟེ། མདོ་དྲུག་པོ་
ཡིན་ནོ། །
སྐབས་འདིར། ཁ་ཅིག་གིས། མདོ་དང་པོ་འདི་མཐའ་དག་སྤྱིར་བསྟན་ཡིན་ཏེ། མདོ་
འདིས་ལྟུང་བ་སྡེ་ལྔ་ལས་གང་སྐྱེ་བ་ལ་ཡང༌། མདོ་འདིས་བསྟན་པའི་ཡན་ལག་ཚང་དགོས་
པའི་ཕྱིར། ཟེར། དེ་ལ་འགའ་ཞིག་གིས། འོ་ན། ཉེས་བྱས་ཀྱི་ལྟུང་བ་རྒྱུད་ལ་བསྐྱེད་པ་

མདོ་འདིས་བསྟན་པའི་བསླབ་པའི་ཡན་ལག་ཚང་དགོས་པར་ཐལ། འདོད་པའི་ཕྱིར།
འདོད་མི་ནུས་ཏེ། སྡོམ་པ་བླངས་ཀྱང་མ་ཆགས་པ་དང་། ཆགས་ཀྱང་ཕམ་པ་འཆབ་བཅས་
ཀྱིས་གོས་པའི་གསོ་མི་རུང་བ་ལ་ཡང་ལྟུང་བ་ཉེས་བྱས་བསྐྱེད་པ་ཡོད་པའི་ཕྱིར་དང་། བསྙེན་
རྫོགས་ཀྱི་སྡོམ་པ་དང་མི་ལྡན་པའི་རབ་བྱུང་མ་རྫོགས་པ་གསུམ་ལ་ཡང་ལྟུང་བ་ཉེས་བྱས་བསྐྱེད་
པ་ཡོད་པའི་ཕྱིར། ཟེར།
ཡང་། ལ་ལས། མཐའ་དག་སྤྱིར་བསྟན་ཞེས་པ་སྤྱིར་ལྟུང་བ་སྡེ་ལྔ་གང་ཡིན་ཡང་བསྐྱེད་
པ་ལ་བསླབ་པའི་ཡན་ལག་འདིར་བསྟན་པ་ཚང་བ་ལ་འཇོག་ན་སྐྱོན་དེ་ལྟར་འབྱུང་ཡང་། དགེ་
སློང་ཕ་མ་གང་ཡིན་ཡང་། རྣམ་འབྱེད་སྐབས་ཀྱི་སྡོམ་བསྡུས་ཀྱི་དངོས་གཞི་ཡོངས་སུ་རྫོགས་
པའི་སྡེ་ལྔ་གང་རུང་སྐྱེ་བ་ལ་བསྙེན་རྫོགས་ཀྱི་སྡོམ་པ་གསོ་རུང་དང་ལྡན་པ་ཞིག་དགོས་པས།
སྡོམ་བསྡུས་ཀྱི་སྡེ་ལྔ་མཐའ་དག་གི་བསླབ་པའི་ཡན་ལག་བསྟན་པ་ལ་མཐའ་དག་སྤྱིར་བསྟན་
ཞེས་འཇོག་ཟེར། ཁ་ཅིག་གིས། ཤེས་བྱ་ཆོས་ཅན། ཁྱོད་ཀྱིས་འདོད་ཚུལ་འདི་ཡང་མི་
འཐད་པར་ཐལ། སྡོམ་བསྡུས་ཀྱི་ལྟུང་བ་སྡེ་ལྔ་ལས་གང་རུང་གི་དངོས་གཞི་བསྐྱེད་པ་ལ།
བསླབ་པའི་ཡན་ལག་བསྙེན་རྫོགས་ཀྱི་སྡོམ་པ་གསོ་རུང་དང་ལྡན་དགོས་པས་མ་ཁྱབ་པའི་
ཕྱིར༑ དེར་ཐལ། དགེ་ཚུལ་གྱིས་སྡོམ་བསྡུས་ཉིས་བརྒྱ་ང་གསུམ་ལས་ལྟུང་མེད་ཕྱེད་དང་
བཅོ་བརྒྱད་མ་གཏོགས་པ་ལྷག་མ་རྣམས་ཀྱི་གཞི་ལ་ཞུགས་ན་བླངས་འདས་དང་ཕྱོགས་མཐུན་
གྱི་ཉེས་བྱས་ཅི་རིགས་བསྐྱེད་པ་གང་ཞིག སོར་བཤགས་ཡན་གྱི་ལྟུང་བ་དངོས་གཞི་བསྐྱེད་
པ་མེད་ཀྱང༌། ཉེས་བྱས་བརྒྱ་དང་བཅུ་གཉིས་ཀྱི་ནང་ནས་རྩ་སྔོན་མི་གཙང་འདོར་བ་དང་ཤིང་
ལ་འཛེགས་པ་མ་གཏོགས་གཞན་དངོས་གཞི་རྫོགས་པར་བསྐྱེད་པ་ཡོད་པའི་ཕྱིར། དགེ་
ཚུལ་ལ་ཉེས་ལྟུང་གཏན་ནས་མེད་པའི་ལྟུང་མེད་ཕྱེད་དང་བཅོ་བརྒྱད་ནི། བྱེ་བྲག་བཤད་
མཚོ་ལས།

འཆང་བ་དང་ནི་འབྲལ་བ་དང༌།
དེ་བཞིན་ས་ནི་བརྐོ་བ་དང༌། ། 
རིན་ཆེན་རེག་དང་མེ་ལ་རེག ། 
གཏང་ནས་ཟ་བར་བྱེད་པ་དང༌།
བྱིན་ལེན་མ་བྱས་ཟ་བ་དང༌། ། 
དེ་བཞིན་གསོག་འཇོག་ཟ་བ་དང་། ། 
ལྗོན་ཤིང་འཛེག་དང་ཤིང་གཅོད་དང་། ། 
རྩ་སྔོན་མི་གཙང་འདོར་བ་དང་། ། 
ས་བོན་འཇོམས་དང་བསླབ་པའི་གཞི། ། 
ཟླ་འཇོག་དགོན་པའི་འབྲལ་བ་དང་། །
གསོག་འཇོག་བྱེད་དང་དགེ་ཚུལ་ཉལ། ། 
མི་སྨྲ་འགྲོ་དང་བཅོ་བརྒྱད་དོ། ། 
ཞེས་གསུངས་པའོ། ། 
འདི་ལ་ལན་དུ། འགའ་ཞིག་གིས། མཐའ་དག་སྤྱིར་བསྟན་གྱི་སྐབས་ཀྱི་བསླབ་པའི་
ཡན་ལག་འདི་སོར་བཤགས་ཡན་གྱི་ལྟུང་བ་དངོས་གཞི་བསྐྱེད་པའི་བསླབ་པའི་ཡན་ལག་
ཁོ་ན་དང་སྦྱར་བས་གོང་སྨོས་སྐྱོན་རྣམས་མི་འཇུག་ཅེ་ན། ཁ་ཅིག་གིས། ལན་འདེབས་
ཚུལ་འདི་མི་འཐད་པར་ཐལ། བསླབ་པའི་ཡན་ལག་གི་ཁྱབ་པ་འདི་སྡོམ་བསྡུས་ཀྱི་སྡེ་ལྔ་
ཀུན་གྱི་ཡན་ལག་ཏུ་སྦྱར་དགོས་པའི་ཕྱིར་ཏེ། མཚོ་ཊཱིཀ་འདི་ཐད་ཤོག ༧༥ ལས། ཉམས་
པ་དང་མ་སྐྱེས་པ་གཉིས་ལྟུང་བ་ལ་སྦྱོར་བ་ལ་ནི་ཉེས་བྱས། ཞེས་པ་སྟེ། འདི་ལ་གཉིས་
ལས༑ དང་པོ་སྤྱིའི་དོན་ལ་ལྔ་སྟེ། ཡན་ལག་གི་ཁྱབ་པ་དང༌། ཡན་ལག་གི་ངོ་བོ་དང་།

སེལ་བ་དང༌། ཅི་འགྱུར་དང༌། རྒྱུ་མཚན་ནོ། །དང་པོ་ནི། ལྟུང་བ་སྡེ་ལྔ་མཐའ་དག་ལ་
སྦྱར་རོ། །ཞེས་གསུངས་པའི་ཕྱིར། ཞེས་རྩོད་དོ། །
ཡང་སྐབས་འདིར། ཁ་ཅིག ཕམ་པ་འཆབ་བཅས་ཀྱིས་ཉམས་པ་དང་བླངས་ཀྱང་
མ་སྐྱེས་པའི་གང་ཟག་གིས་ཉིས་བརྒྱ་ང་གསུམ་གང་གི་གཞི་ལ་ཞུགས་ཀྱང་ལྟུང་བ་ཉེས་བྱས་
བསྐྱེད་ཅེས་འདོད་པ་ལ། ལ་ལ་དག་ན་རེ། སྡོམ་པ་བླངས་ཀྱང་མ་བསྐྱེད་པའི་གང་ཟག་
ལ་གོས་ཞག་བཅུ་འཆང་སྤང་དང་། ལྷུང་བཟེད་ཞག་བཅུ་འཆང་སྤང་དང་། སྨན་ཕྱི་མ་
གསུམ་ལ་བརྟེན་པའི་གསོག་འཇོག་གི་ཉེས་བྱས་བསྐྱེད་པ་ཡོད་པར་ཐལ། འདོད་པའི་ཕྱིར།
འདོད་ན། གང་ཟག་དེ་ཆོས་ཅན། ཁྱེད་ཀྱིས་གོས་དང་ལྷུང་བཟེད་རྙེད་ན་བྱིན་གྱིས་བརླབས་
དགོས་པ་དང་། དེ་བཞིན་སྨན་ཕྱི་མ་གསུམ་ལའང་བྱིན་རླབས་བྱེད་དགོས་པར་ཐལ། འདོད་
པའི་ཕྱིར། འདོད་མི་ནུས་ཏེ། གོས་བྱིན་རླབས་བྱེད་པའི་རྟེན་གྱི་གང་ཟག་ལ་བསྙེན་རྫོགས་
ཀྱི་སྡོམ་པ་གསོ་རུང་དང་ལྡན་པ་དགོས་པའི་ཕྱིར་ཏེ། སྡོམ་ལས།
 རྟེན་ནི་བསྙེན་རྫོགས་སྡོམ་པ་གསོ་རུང་ལྡན། ། 
སྨན་ཕྱི་མ་གསུམ་བྱིན་གྱིས་རློབ་པའི་རྟེན་ཡང༌། 
རྟེན་ནི་དགེ་སློབ་མའམ་དགེ་སློང་གི ། 
སྡོམ་པ་གསོ་རུང་ཡན་དང་ཤེས་གནས་དང༌། ། 
ལུས་ཐ་མལ་གནས་བྱིན་རླབས་རྐྱེན་ལྡན་བཞི། །
ཞེས་གསུངས་པའི་ཕྱིར། ཟེར། དེ་ལ་འགའ་ཞིག་གིས། སྤྱིར་བཏང་གོས་བྱིན་གྱིས་རློབ་
པའི་རྟེན་ལ་བསྙེན་རྫོགས་གསོ་རུང་དགོས་ཀྱང་། དམིགས་བསལ་ལ། བསྙེན་རྫོགས་གསར་
དུ་ནོད་པའི་སྐབས་དང་སྡོམ་པ་བླངས་ཀྱང་མ་སྐྱེས་པས་ཀྱང་ཞག་བཅུ་འཆང་སྤང་སྲུང་དགོས་

པས་གོས་བྱིན་གྱིས་བརླབས་དགོས་པའི་ཕྱིར་ཏེ། མཚོ་ཊཱིཀ་གོས་གཞི་ཐད་ཤོག ༢༢༥
ལས༑ སྡོམ་པ་གཏན་ནས་མེད་པ་འགའ་ཞིག་གིས་ཀྱང་ཆོས་གོས་བྱིན་གྱིས་བརླབས་དགོས་
པ་ཡོད་དེ། མ་སྐྱེས་པ་འཆང་བ་ལྟུང་བ་ལ་སྦྱོར་ན་ཉེས་བྱས་སུ་འགྱུར་བ་དགག་དགོས་པ་
ཡོད་པའི་ཕྱིར་རོ། །ཞེས་གསུངས་པའི་ཕྱིར་དང་། ཚུལ་དེ་སྨན་ལའང་མཚུངས་པའི་ཕྱིར།
ཟེར་རོ། ། 
ཡང་། བསླབ་པ་སྦྱིན་པ་ནི་འདྲ་བ་ཉིད་དོ། །ཞེས་པ་འདི་ཕལ་ཆེར་སྤྱིར་བསྟན་ཡིན་
པའི་རྒྱུ་མཚན་ལ། ཁ་ཅིག་གིས། བསླབ་སྦྱིན་དགེ་སློང་གིས་ཉིས་བརྒྱ་ང་གསུམ་གྱི་གཞི་
ལ་ཞུགས་པ་ན་ཕལ་ཆེར་བསྐྱེད་པ་ཡོད་ཀྱང༌། ཉིས་བརྒྱ་ང་གསུམ་མཐའ་དག་བསྐྱེད་པ་
མེད་པས་ན་གཞུང་འདི་ཕལ་ཆེར་སྤྱིར་བསྟན་ཡིན་ནོ། །ཟེར། དེལ། འགའ་ཞིག་ན་རེ།
འོ་ན། བསླབ་སྦྱིན་དགེ་སློང་ལ། ལས་གྲལ་ནས་མི་སྨྲ་བར་འགྲོ་བ་དང༌། འདུན་པ་ཕྱིར་
བསྒྱུར་དང༌། བདེན་སྨྲའི་ལྟུང་བྱེད་བསྐྱེད་པ་མེད་པར་ཐལ། འདོད་པའི་ཕྱིར། འདོད་
མི་ནུས་ཏེ། བསླབ་སྦྱིན་དགེ་སློང་ལ་ལྟུང་བ་དེ་གསུམ་བསྐྱེད་པ་ཡོད་པའི་ཕྱིར་ཏེ། བསླབ་
སྦྱིན་འབའ་ཞིག་འདུས་ཏེ་ལས་བྱེད་པ་ན་ལས་གྲལ་ནས་མི་སྨྲ་བར་འགྲོ་བ་དང་འདུན་པ་ཕྱིར་
བསྒྱུར་བྱེད་ན་ལྟུང་བ་དེ་གཉིས་བསྐྱེད་པ་ཡོད་པའི་ཕྱིར་དང༌། དགྲ་བཅོམ་བདེན་སྨྲ་མེད་
ཀྱང་བདེན་སྨྲ་ཙམ་བསྐྱེད་པ་ཡོད་པའི་ཕྱིར་དང༌། སྡོམ་ལས་ཀྱང་། 
བདེན་སྨྲ་ཙམ་ཡོད་ཉིས་བརྒྱ་ང་གསུམ་ལ། ། ལཎ་ལན་འདེབས་
རང་བཞིན་ཁ་ན་མ་ཐོ་ཡོད་གསུངས་ཕྱིར། ། 
ཞེས་གསུངས་པའི་ཕྱིར། ཟེར། འདིའི་ལན་དུ། འགའ་ཞིག་གིས། སྤྱིར་བཏང་གི་དབང་
དུ་བྱས་ན་འདུན་པ་ཕྱིར་བསྒྱུར་དང་ལས་གྲལ་ནས་མི་སྨྲ་བར་འགྲོ་བའི་ལྟུང་བ་དངོས་གཞི་
བསྐྱེད་པའི་ཡུལ་ལ་བསྙེན་རྫོགས་ཀྱི་སྡོམ་པ་མ་ཉམས་པ་ཞིག་དགོས་པས་བསླབ་སྦྱིན་ཡུལ་

དུ་བྱས་ཏེ་དེ་གཉིས་སྐྱེ་བ་མེད་ཀྱང་ཡུལ་རྟེན་གཉིས་ཀ་བསླབ་སྦྱིན་ཡིན་ན་བསྐྱེད་པ་ཡོད་པ་
འདི་དམིགས་བསལ་དུ་བྱ་དགོས་ཏེ། དེ་ཡང་ལྟུང་བ་དེ་གཉིས་དགེ་སློང་ཡུལ་དགོས་ཀྱི་ལྟུང་
བ་གང་ཞིག བསྙེན་རྫོགས་ཡུལ་དགོས་ཀྱི་ལྟུང་བ་ཞེ་དྲུག་པོའི་ནང་ནས་དམིགས་བསལ་
སྐུར་འདེབས་གསུམ་དང༌། འཆབ་བརྗོད་གཉིས་ཏེ་མ་གཏོགས་གཞན་ཞེ་གཅིག་ཀུན་ལ་
ཡུལ་གྱི་ཡན་ལག་ཏུ་བསྙེན་རྫོགས་སྡོམ་པ་མ་ཉམས་པ་ཞིག་དགོས་པའི་ཕྱིར་ཏེ། སྤྱིར་བསྟན་
གྱི་མདོ་ལས། དགེ་སློང་དང་དགེ་སློང་མ་བསྙེན་པར་རྫོགས་པ་ཅན་མ་ཉམས་པ་ཉིད་ནི་བསླབ་
པ་དག་ལ་ཡན་ལག་ཡིན་ནོ། །ཞེས་གསུངས་པའི་ཕྱིར།
བསྙེན་རྫོགས་ཡུལ་དགོས་ཀྱི་ལྟུང་བ་ལ་ཡུལ་དགེ་སློང་ལས་གྱུར་པ་ལ་ཞེ་དྲུག་ཡོད་དེ།
སྡོམ་ལས། 
དགེ་སློང་ཕ་ཡི་བསྐྱེད་པ་ནི། །
མཚན་མཐུན་དགོས་པ་བཞི་བཅུའི་སྟེང་། །
སྐྲོད་པ་ཅུང་ཟད་གདེང་མ་ལོན། ། 
གྲལ་རིམ་ནགས་བརྟགས་བཞི་བཅུ་དྲུག །
ཅེས་དང་། 
མཚན་མཐུན་དགོས་པ་བཞི་བཅུ་ནི།
སྡོམ་ལས།
བསྒོ་གྱུར་བཞི་དང་འཕྲོག་པ་དང༌། །
བསྔོས་བསྒྱུར་སྐྱོན་དང་ཕྲ་མ་དང༌། །
སྐྱོ་སྔོགས་གནས་ངན་བཤེས་ངོ་དང༌། །

ཁྱད་གསོད་འཕྱ་བསྒོ་ཁྲི་དང་གདིང༌།
ཕྱིས་གནོན་འབྱུང་བ་སྤངས་པ་སྟོབས། ། 
འདུས་ཟ་བརྡེག་གཟས་གནས་ངན་ལེན། ། 
བདེ་དང་འདུན་པ་ཆོས་དང་སྨྲ། ། 
ཉེར་འཇོག་ཉན་རྣ་མ་སྨྲས་འགྲོ ། 
མ་གུས་ཟས་བཅས་ད་གདོད་ཁྲི། ། 
གདལ་དང་སེང་གེ་ལས་གྱུར་ཏེ། ། 
ཞེས་གསུངས་པའོ། །
དགེ་སློང་མ་ཡུལ་དགོས་ཀྱི་ལྟུང་བ་བཅུ་བཞི་ནི།
སྡོམ་ལས།
དགེ་སློང་མ་ཡིས་བསྐྱེད་པ་ནི། །
འཁྲུ་དང་ལེན་དང་རྨེལ་བ་དང་། ། 
མ་བསྐོས་སོགས་དགུ་འདུག་མ་གཏོགས། །
སོ་སོར་བཤགས་པ་དང་པོ་གཉིས།
དེ་ལྟར་དེ་ནི་བཅུ་བཞི་འོ། ། 
ཞེས་དང༌།

རྫོགས་པ་སྤྱིས་བསྐྱེད་གསུམ་ནི། 
སྡོམ་ལས།
རྫོགས་པ་སྤྱིས་བསྐྱེད་སྐུར་འདེབས་གསུམ། །
ཞེས་དང༌། 
རབ་བྱུང་སྤྱིས་བསྐྱེད་ནི།
སྡོམ་ལས།
སྦེད་དང་མ་སྨྲས་གྲོང་འགྲོ་བའོ། ། 
དགེ་ཚུལ་གྱིས་བསྐྱེད་གཅིག་ནི།
སྡོམ་ལས། 
དགེ་ཚུལ་སྤྱིས་བསྐྱེད་བསྙིལ་བ་འོ། ། 
ཞེས་གསུངས་པའི་ཕྱིར། དེ་ལྟར། དགེ་སློང་དང་དགེ་སློང་མ་ཡུལ་དགོས་ཀྱི་ལྟུང་བ་བསྐྱེད་
པ་ལ། ཡུལ་དགེ་སློང་ཡིན་ན་དགེ་སློང་གི་སྡོམ་པ་ཕམ་པ་འཆབ་བཅས་དང་འཆབ་མེད་
གང་གིས་ཀྱང་མ་ཉམས་པ་དང་། ཡུལ་དགེ་སློང་མ་ཡིན་ནའང་དགེ་སློང་མའི་སྡོམ་པ་ཕམ་
པས་གཏན་ནས་མ་གོས་པ་ཞིག་དགོས་པ་ཡིན་པའི་ཕྱིར་རོ། །ཞེས་བཞེད་དོ།
གཉིས་པ་ཡན་ལག་རྣམ་པར་བཞག་པ་སྤྱིར་བསྟན་པ་ནི།
སྡོམ་ལས། 
ཡན་ལག་རྣམ་པར་གཞག་ལ་འདིར་འགྱུར་དང༌། །

ངེས་བཟུང་གཉིས་ཡོད་འདི་ལ་ཐུན་མོང་དང༌། ། 
ཐུན་མོང་མིན་པ་གཉིས་ལས་ཐུན་མོང་ནི། ། 
གོང་དུ་བསྟན་ཟིན་ཐུན་མོང་མིན་པ་ལ། ། 
གཞི་བསམ་སྦྱོར་བ་མཐར་ཐུག་ཡན་ལག་བཞི། །
དང་པོ་འདུ་ཤེས་ཀྱིས་དམིགས་ཀུན་སློང་སྐྱེ། ། 
སྦྱོར་བ་འཇུག་པའི་གཞི་ཡིན་དེའི་ཕྱིར་གཞི།
དེ་ལ་སེམས་ཅན་ཡིན་མིན་གཉིས་ཀ་སྟེ། །་
སེམས་ཅན་སྤྱིས་བསྐྱེད་ཕམ་ལྷག་དང་བོ་གཉིས། །
བྱེ་བྲག་མི་དང་དུད་འགྲོ་ལས་གྱུར་གཉིས། །
མི་སྤྱིས་བསྐྱེད་པ་གསོད་པའི་ཕམ་པ་སྟེ། ། 
བྱེ་བྲག་ཐ་སྙད་སྦྱིས་བསྐྱེད་བཅུ་གཉིས་དང༌། །
མ་རྫོགས་སྤྱིས་བསྐྱེད་བཞི་དང་རྫོགས་པས་གསུམ། །
ཕས་བསྐྱེད་ཞེ་དྲུག་མས་བསྐྱེད་བཅུ་བཞི་དང༌། ། 
དགེ་ཚུལ་གྱིས་གཅིག་རབ་བྱུང་སྤྱིས་བསྐྱེད་གཉིས། ། 
མུ་སྟེགས་ཀྱིས་གཉིས་ཁྱིམ་སྤྱིས་ཉེར་བདུན་དང་། ། 
ཞེས་དང་ཚོགས་པས་བསྐྱེད་པ་གཉིས་སོ་དུད་འགྲོ་ཡིས། །
སྤྱིས་བསྐྱེད་དུད་འགྲོ་འདེབས་སྤྱོད་གསོད་གསུམ་མོ། །
སེམས་ཅན་མིན་པས་བསྐྱེད་ལ་འབྱུང་བ་དང་། །
འབྱུང་གྱུར་གྱིས་བསྐྱེད་གཉིས་ཡོད་དང་པོ་ནི། །

ས་རྐོ་མེ་རེག་ཁྲུས་བྱེད་ཆུར་རྩེ་བཞི། ། 
རླུང་ལས་བསླབ་ཉེས་ལས་གཞན་དངོས་གཞི་མེད། །
འབྱུང་གྱུར་གྱིས་བསྐྱེད་སྡེ་ཚན་ལྔར་གསུངས་ཏེ། ། 
གནས་གྱུར་བཅུ་གསུམ་གོས་གྱུར་སོ་དྲུག་དང༌། ། 
ཟས་གྱུར་ཉེར་གཅིག་སྣོད་སྤྱད་ལས་གྱུར་གསུམ། ། 
ལྟུང་ལས་གྱུར་པ་ལྔ་སྟེ་འོག་ནས་འཆད། ། 
ཅེས་པས་ལྟུང་བ་བསྐྱེད་པའི་ཡུལ་ལམ་གཞིའི་ཡན་ལག་བཤད་དོ། ། 
བསམ་པའི་ཡན་ལག་ནི། 
སྡོམ་ལས།  
ཀུན་སློང་རྫོགས་པར་བྱེད་དང་རིགས་འབྱེད་དང་། །
ཆེད་དུ་བྱ་བའི་ཀུན་སློང་རྣམ་པ་གསུམ། ། 
རང་དོན་དགོས་པའི་ལྟུང་བ་ཞེ་དྲུག་སྐབས། །
ཀུན་སློང་ཆོས་གསུམ་ཚང་དགོས་གཞན་ཆོས་གཉིས། 
ཞེས་པས་བསྟན་ཏོ། །
གསུམ་པ་སྦྱོར་བའི་ཡན་ལག་ནི། ཥས་བཞུགས་ཀྱིརྣམས་སུ།
སྡོམ་ལས།
སྦྱོར་བ་རང་ཁོས་བྱེད་དང་བཅོལ་རྫོགས་གཉིས། ། 
དང་པོར་རང་ལུས་ཀྱིས་བསྐྱེད་མི་ཚངས་སོགས། ། 

ངག་གིས་རྫུན་སོགས་གཉིས་ཀས་བསོད་སློང་སོགས། །
ཞེས་པས་ངོས་བཟུང་ངོ་། ། 
དེ་བཞིན་མཐར་ཐུག་སོགས་ཀྱང་འོག་ནས་འཆད། །
ཅེས་པས་མཐར་ཐུག་གི་ཡན་ལག་ངོས་བཟུང་།
ལྟུང་བ་རྣམ་གཞག་སྐྱེ་ལུགས་ལ་གཉིས་ཏེ། །
གཅིག་དང་དུ་མའོ་དང་པོ་བཤད་ཟིན་ཅིང་། །
དུ་མ་སྐྱེ་ལུགས་དྲུག་སྟེ་འོག་ནས་འཆད། ། 
ཅེས་པས་ལྟུང་བ་སྐྱེད་ཚུལ་བསྡུས་ཏེ་བསྟན་པའོ། ། 
གཉིས་པ་སྤྱིར་བསྟན་མདོ་ཚན་དེ་དག་སོ་སོའི་དོན་འཆད་པ་ལ་རྟེན་སོགས་ལྔ་བཤད་པ་
དང་༑ ཚན་ཚན་ཡན་ལག་བྱེ་བྲག་ཏུ་བཤད་པ་གཉིས་ཡོད་པས། དེ་གཉིས་རིམ་བཞིན་
བཤད་པ་ལ་འཇུག་པར་བྱའོ། ། 
དེ་ལ་ཐོག་མར་སྐབས་འདིར་བཤད་བྱའི་སྤྱིར་བསྟན་གྱི་མདོ་ཚན་རེ་ལྔ་རིམ་བཞིན་འགོད་
༡ ཉམས་པ་དང་མ་ཆགས་པ་གཉིས་ལྟུང་བ་ལ་སྦྱོར་ན་ཉེས་བྱས་སོ། །༢ བསྙེན་པར་མ་
རྫོགས་ཤིང་རབ་ཏུ་བྱུང་བས་བླངས་པ་ལས་འདས་པ་ལ་ཡང་ངོ་། །༣ དེའི་ཕྱོགས་དང་
མཐུན་པ་ལ་ནི་ཡིད་ཀྱིའོ། །༤ བསླབ་པ་བྱིན་པ་ནི་འདྲ་བ་ཉིད་དོ། །༥ བསྙེན་པར་མ་
རྫོགས་པ་དང་ལྡན་པ་ཉིད་ཀྱང་ངོ༌། །༦ དེ་ལ་ནི་མ་ཡིན་ནོ། །7 དགེ་སློབ་མ་ལ་ཡང་

ངོ་༑ ༑༨ འགྲོ་བ་གཞན་གྱི་རྣམ་པ་བརྟེན་པ་ན་དགེ་སློང་གི་འདུ་ཤེས་ཡོད་པ་ལའོ།
མེད་ན་ནི་ན་སྨད་པ་ཉིད་དོ། །༡༠ ཚིགས་སྔ་མར་སྦྱོར་བ་བྱས་པ་ལ་ཡང་ངོ་། །༡༡ ཕྱི་
མ་ལ་ཡང་དེ་དང་ལྡན་པ་ཉིད་ཡིན་ནོ། །༡༢ རྫས་བཀག་པ་བས་བཟང་པོ་ལ་ཡང་དེ་དང་
ལྡན་པ་ཉིད་ཡིན་ནོ། །༡༣ འདྲ་བ་ལ་ཡང་ངོ་། །༡༤ མཚན་གྱུར་པ་ནི་དེའི་ཞིང་ཉིད་
ཡིན་ནོ། །༡༥ ན་སྨད་པའི་དོན་གྱི་སྦྱོར་བ་གང་ཡིན་པ་ཉིད་ལས་སོ། །༡༦ བྱས་པ་ནི་དེ་
ཉིད་ཡིན་ནོ། །༡༧ ན་སྨད་པ་ནི་རང་གི་ཉིད་དོ། །༡༨ ཞག་བཅུར་མ་ལོན་པ་ནི་ཆ་ཉིད་
དོ༑ ༑༡༩ ཞིང་མ་ཡིན་པ་ཉིད་ལ་ནི་ཉམས་སོ། །༢༠ དེ་ལ་ཉེས་པ་བཅབས་པ་མ་ཡིན་
པ་མ་ཡིན་ནོ། །༢༡ མགུ་བ་སྤྱད་པ་ནི་དོན་མེད་པ་ཉིད་ཡིན་ནོ། །༢༢ འདི་ལ་ཆོ་ག་
རྣམས་གྱུར་ཏོ། །༢༣ དེའི་ཚེ་ལུས་བྱེད་པ་པོ་ཉིད་ཡིན་ནོ། །༢༤ གཞན་ལས་སྐྱེས་པ་ནི་
རང་གི་འགྲོ་བ་ཉིད་མ་ཡིན་པ་མ་ཡིན་ནོ། །༢༥ འགྲོ་བ་གཞན་གྱི་རྣམ་པ་བསྟེན་པ་བསད་
པ་ལ་ཡང་ངོ༌། །༢༦ གནས་སྐབས་གཞན་ཐོབ་པ་ནི་གཞན་ཉིད་མ་ཡིན་ནོ། །༢༧ ཉེས་
པ་དེ་མེད་པ་ཉིད་ལ་ནི་འོང་བ་ནི་ཐ་དད་དོ། །༢༨ བཏང་བ་ཡང་ངོ་། །༢༩ གཞི་གཅིག་
ལ་དུ་མ་ཉིད་བཅས་པ་ལ་ནི་ཇི་སྙེད་པ་དེ་སྙེད་ཀྱི་ཉེས་པར་འགྱུར་རོ། །༣༠ དེའི་ཆ་ནི་
དེར་གཏོགས་སོ། །༣༡ ཕྱུང་བ་ཐམས་ཅད་ལ་མཐའ་ཉིད་མ་གཏོགས་པ་ནི་དགེ་འདུན་
ལྷག་མའོ། །༣༣ བྱ་བ་དུ་མའི་འབྲས་བུས་ལྟུང་བ་རྣམ་པར་མི་བཞག་གོ །༣༣ ཕྱེད་
བྱས་པ་ལ་བྱེད་པ་ནི་ཕྱེད་ཉིད་དོ། །༣༤ ཁ་ན་མ་ཐོ་བ་ན་སྨད་པ་དག་གི་ཆ་ཉིད་ནི་ན་སྨད་
པ་ཡིན་ནོ། །༣༥ ཐམས་ཅད་ལ་ཐེ་ཚོམ་ཟ་བས་ཞུགས་པ་ནི་བསམ་པ་དང་བཅས་པ་ཡིན་
ནོ༑ ༑༣༦ སྦྱོར་བ་ལ་ནི་འདུ་ཤེས་ཡན་ལག་ཡིན་ནོ། །༣༧ བསམ་པ་ལ་ནི་དེ་ཉིད་དོ།།
༣༨ མི་ཚངས་པར་སྤྱོད་པ་དང་ཁུ་བ་འབྱིན་པ་གཉིས་ལ་ནི་དེར་མ་ཟད་དོ། །༣༩ མི་
བདེན་པ་ལ་ནི་ཉན་པ་པོ་ཡང་ངོ༌། །༤༠ ཡན་ལག་ཐམས་ཅད་དང་དུ་བླང་དུ་རུང་བ་ཉིད་

ནི་བསྟེན་པའི་ཕྱིར་མཐུ་དང་ལྡན་པ་ཉིད་ཡིན་ནོ། །༤༡ འོག་མ་དག་ལ་ནི་གཞན་ལ་ན་
སྨད་པ་ཉིད་དོ། །༤༢ དུ་མ་མ་ཚང་བ་ལ་ནི་དེ་བས་ཀྱང་ངོ་། །༤༣ མི་ལ་དུད་འགྲོ་ཡང་
ངོ་༑ ༑༤༤ རྫུ་འཕྲུལ་གྱི་ཆོས་ཅན་ཉིད་མ་ཡིན་པ་ནི་རེག་པ་མ་ཡིན་པའི་ཡན་ལག་ཡིན་
ནོ༑ ༑༤༥ རེག་པར་བྱ་བ་ཉིད་ནི་མ་ཉམས་པའོ། །༤༦ ག་ག་ཚིལ་བྱེད་པ་ལ་ཡང་ངོ་།།
༤༧ སེན་མོ་དང་། སོ་དང༌། ཤ་མེད་པའི་རུས་པ་དང་། སྤུ་དག་ནི་གཞན་དང་ལྡན་པ་
ཉིད་དོ། །༤༨ མིའི་འགྲོ་བ་པ་ནི་ཐ་སྙད་དུ་བྱ་བ་ཉིད་ཡིན་ནོ། །༤༩ རང་བཞིན་ཉམས་
པ་ནི་མ་ཡིན་ནོ། །༥༠ མ་ནིང་དང་མཚན་གཉིས་པ་དག་ནི་དེ་དང་ལྡན་པ་ཉིད་དོ། །༥༡
རེག་པ་ནི་ཐ་སྙད་དང་འདྲའོ། །༥༢ ཕྱི་རོལ་པའི་རབ་ཏུ་བྱུང་བ་དང་མ་ཆགས་པ་དང་ཉམས་
པ་དག་ནི་ཕྱེད་ཉིད་ཁྱིམ་པའོ། །༥༣ དགེ་སློང་དང་དགེ་སློང་མ་བསྙེན་པར་རྫོགས་པ་ཅན་
མ་ཉམས་པ་ཉིད་ནི་བསླབ་པ་དག་ལ་ཡན་ལག་ཡིན་ནོ། །༥༤ མཚན་དང་ལྟ་བ་ཁས་བླངས་
པ་དག་གིས་ནི་རང་གི་ཕྱོགས་ཉིད་ཀྱི་ཁོངས་སུ་གཏོགས་སོ། །༥༥ འདིར་གཏོགས་པ་ལ་
ཁྱིམ་པ་ལ་ནི་རྟགས་ཅན་ཉིད་ཀྱི་བས་ན་སྨད་དོ། །༥༦ རབ་ཏུ་བྱུང་བའི་རྫས་དག་ལ་ནི་
རུང་བ་ཉིད་དང་ཚད་དང་ལྡན་པ་ལ་སོགས་པ་ཉིད་དོ། ། ༥༧ རང་གི་དོན་ཉིད་གཙོ་
ཆེར་ཡོད་པའོ། །༥༨ རྣམ་པར་རིག་བྱེད་ལ་ནི་དོན་གོ་བའོ། །༥༩ སྨྲ་བ་པོ་ཉིད་ལ་ཡོད་
པ་སྟེ་གསོད་པ་དང་རང་གི་དོན་དུ་རྐུ་བ་དག་ལས་གཞན་པའི་འོ། །༦༠ ཡང་དག་པར་
ལེན་པར་བྱེད་པ་དག་ལ་ནི་དེར་མ་ཟད་དོ། །༦༡ དེ་ནི་སྣོད་ཡིན་ནོ། །༦༢ ངག་གིའོ།།
༦༣ རང་གིའོ། །༦༤ བདག་ཉིད་དང་འབྲེལ་བའོ། །༦༥ རང་གིས་བསྐོས་པ་ཉིད་བྱེད་
དུ་བཅུག་པ་ཡིན་ནོ། །རྣམ་པར་འབྱེད་པར་གཏོགས་པ་ཕལ་ཆེ་བ་སྤྱིར་བསྟན་པ་རྣམས་
རྫོགས་སོ། །

རྟེན་སོགས་ལྔ་བཤད་པ་ལ། རྟེན་གྱི་ཡན་ལག་དང་། ཡུལ་གྱི་ཡན་ལག་དང༌། ལྟུང་
བ་ཐ་དད་བསྐྱེད་ལུགས་སེལ་བ་དང་བཅས་པ་དང༌། བསམ་པའི་ཡན་ལག་དང་། ཡན་
ལག་གི་སེལ་བ་བཤད་པ་ལྔ་ལས། དང་པོ་རྟེན་གྱི་ཡན་ལག་བཤད་པ་ལ། ཉམས་པ་དང་
མ་ཆགས་པ་གཉིས་ལ་ཅི་འགྱུར་དང་། རབ་བྱུང་མ་རྫོགས་པ་གསུམ་ལ་ཅི་འགྱུར་དང་།
བསླབ་སྦྱིན་ལ་ཅི་འགྱུར་བཤད་པ་སྟེ་གསུམ་ཡོད་པ་ལས། 
དང་པོ་ཉམས་པ་དང་མ་ཆགས་པ་ལ་ཅི་འགྱུར་བཤད་པ་ལ་མདོ་ནི། མདོ་དང་པོ། ཉམས་
པ་དང་མ་ཆགས་པ་གཉིས་ལྟུང་བ་ལ་སྦྱོར་ན་ཉེས་བྱས་སོ། །ཞེས་པ་འདི་ཡིན་ལ། དེའི་
དོན་འཆད་པ་ནི། 
སྡོམ་ལས། 
སོ་སོའི་དོན་ལ་རྟེན་སོགས་ལྔར་བཤད་དང༌། །
ཚན་ཚན་ཡན་ལག་བྱེ་བྲག་བཤད་པ་གཉིས། །
དང་པོ་རྟེན་གྱི་ཡན་ལག་ཡུལ་ཡན་ལག །
ལྟུང་ཐ་དད་རྒྱུ་སེལ་བ་དང་བཅས་དང་། །
བསམ་པའི་ཡན་ལག་ཡན་ལག་སེལ་བ་ལྔ་། ། ་
དང་པོར་བསླབ་བསམ་ཚིགས་མཚན་ཡན་ལག་བཞི། །
ཞེས་སོ། །སྡོམ་ལས། དང་པོར་བསླབ་བསམ་ཚིགས་མཚན་ཡན་ལག་བཞི། །ཞེས་པས་
རྟེན་གྱི་ཡན་ལག་ལ། བསླབ་པའི་ཡན་ལག་དང༌། བསམ་པའི་དང༌། ཚིགས་ཀྱི་དང་།
མཚན་གྱི་ཡན་ལག་སྟེ་རྣམ་པ་བཞི་ཡི་སྒོ་ནས་འཆད་ཅེས་པའོ།

སྡོམ་ལས། 
དང་པོར་དངོས་དང་ཞར་བྱུང་དངོས་ལ་ཡང༌། །
ཉམས་མ་ཆགས་དང་མ་རྫོགས་བསླབ་སྦྱིན་ལ། ། 
ཅི་འགྱུར་གསུམ་མོ་དང་པོ་ཉམས་པ་དང༌།
མ་ཆགས་ཞེས་སོགས་ཉམས་པ་དགག་སྒྲས་བསྟན། །
མ་ཆགས་ན་ཡང་ཉེས་བསྐྱེད་སྒྲུབ་པའི་སྒྲ། ། 
གང་གིས་ཉམས་ན་འཆབ་བཅས་ཕམ་པས་ཏེ། ། 
རེག་པ་ནི་ཤེས་བྱེད་ཊཱིཀྐར་ཞུ་བ་དྲངས་པ་ལས། །
སྔར་ལྟུང་བྱུང་དང་རྐུ་ཐབས་དང་པོ་འཁྲུགས།
མ་ནིང་མ་བསུན་ཕྱུང་ལ་ཉེས་བྱས་གསུངས། །
བྱེ་སྨྲས་རང་ལ་སྟོན་པའི་ལྟུང་བྱེད་དང༌། ། 
ཕམ་བསྐྱེད་གཞན་ལ་གཞི་མེད་ལྷག་མ་བསྐྱེད། ། 
གཅིག་ལ་ཕམ་བཞིར་འགྱུར་གསུངས་དགྲ་བཅོམ་ཚེ། ། 
རང་གྲལ་འགྲོ་ཞིང་འབུལ་རྒྱུ་ཡོད་པའི་ཕྱིར། ། ༢
འཆབ་བཅས་ཕམ་པས་སྡོམ་པ་གཏོང་གྱུར་ན། ། 
མདོ་འདི་མཐའ་དག་སྤྱིར་བསྟན་ག་ལ་འགྱུར། ། 
འཆབ་པས་མི་དགེར་གྱུར་ཀྱང་མི་གཏོང་སྟེ། །
འཐད་ལྡན་སྒྲུབ་བྱེད་ལྔ་དང་ལྡན་པའི་ཕྱིར། ། 
འཆབ་མེད་ཕམ་པ་བྱུང་ན་རྣམ་དག་འདོད། །
མདོ་སྡེས་འཆབ་སེམས་ཡན་ལག་ཕྱིར་འཆབ་མེད། །

 མི་སྲིད་འཆབ་བཅས་ཕམ་པས་སྡོམ་པ་གཏོང༌། ། 
དགའ་ཅན་འཆབ་སེམས་མ་གཏོགས་གཞན་ཚང་ཡང་།།
ཕམ་མེད་གསུངས་གཞིར་ཕམ་པ་བྱས་མ་ཐག །
དགེ་སྦྱོང་མི་རུང་དཔེ་དང་བཅས་གསུངས་ཕྱིར། །
ཞེས་ཟེར་དེ་ལ་བྱེ་སྨྲས་གནོད་བྱེད་ལྔ༌། ། 
སྐྱོང་མར་འཆབ་མེད་ལུང་འགལ་ཇི་ལྟར་སྤོང༌། །
མདོ་ལས་དགེ་སློང་མིན་གསུངས་སྨད་བཞེད་ལོ།
དབུ་སེམས་གཉིས་ཀའི་ལུགས་ལ་ཐུན་མོང་གི །
ཕམ་པ་འཆབ་བཅས་འཆབ་མེད་གཉིས་ཀས་གཏོང༌། །
ཞེས་པས་། འཆབ་མེད་སྐྱར་ལེན་གསུངས་པས་བཏང་བར་གྲུབ། །
བྱང་སེམས་འཆབ་བཅས་གསོ་བར་ནུས་སམ་དཔྱད། །
ཞེས་པས་མདོ་ཚན་དང་པོའི་དོན་འཆད་པའི་སྒོ་ནས་བསླབ་པའི་ཡན་ལག་འཆད་ལ། མདོ་
ནི༑ ཉམས་པ་དང་མ་ཆགས་པ་གཉིས་ལྟུང་བ་ལ་སྦྱོར་ན་ཉེས་བྱས་སོ། །ཞེས་པ་འདི་ཡིན་
ལ༑ མདོ་འདིས་དངོས་ཟིན་ལ་བསྙེན་རྫོགས་ཀྱི་སྡོམ་པ་ཕམ་པ་འཆབ་བཅས་ཀྱིས་ཉམས་
པ་དང་། དེ་བླངས་ཀྱང་མ་སྐྱེས་པའི་གང་ཟག་གིས་ལྟུང་བའི་གཞི་ལ་ཞུགས་ཀྱང་ཉེས་བྱས་
ཙམ་ལས་མི་སྐྱེ་ཞེས་བསྟན་པས་ཤུགས་ལ། སོར་བཤགས་ཡན་གྱི་ལྟུང་བ་དངོས་གཞི་རྫོགས་
པར་སྐྱེད་པ་ལ་རྟེན་དེ་ལ་བསླབ་པའི་ཡན་ལག་བསྙེན་རྫོགས་ཀྱི་སྡོམ་པ་གསོ་རུང་དང་ལྡན་
པ་ཞིག་དགོས་ཞེས་བསྟན་པ་ཡིན་ནོ། །མདོ་ཚན་དང་པོ་འདི་ཚིག་བསྐྱུངས་ཀྱི་མདོ་ཡིན་
ཏེ༑ མཚོ་ཊཱིཀ་གཞི་སྨད་ཤོག ༨༡ ལས། ལུང་དེ་ནི་ལུང་ཞུ་བ་ཉུང་ཤོས་ལས། ལྟུང་བ་

སྡེ་བཞི་པོ་རྣམས་རེ་རེ་ལ་རེ་རེ་གསུངས་ལ། ཞེས་གསུངས་པ་འདིར་ཚིག་བརྗོད་གཅིག་
ཏུ་བསྡུས་ཏེ་བརྗོད་པ་ཡིན་པའི་ཕྱིར།
གཉིས་པ་དགེ་ཚུལ་ཕ་མ་གཉིས་དང་དགེ་སློབ་མ་སྟེ་མ་རྫོགས་པ་གསུམ་ལ་ཅི་འགྱུར་ལ།
བླངས་འདས་དང་ལྟུང་མེད་ཕྱོགས་མཐུན་དུ་འགྱུར་ཚུལ་གསུམ་ལས་དང་པོ་བླངས་འདས་
སུ་འགྱུར་ཚུལ་ནི། 
སྡོམ་ལས།
དང་པོ་བསྙེན་པར་མ་རྫོགས་ཞེས་སོགས་མདོས། །
མཁན་པོར་གསོལ་བ་བཏབ་ལས་ཉམས་པ་དང་། །
རབ་བྱུང་རྟགས་སྤངས་ཁྱིམ་པའི་རྟགས་འཛིན་བཅས། །
བར་མའི་གསུམ་སྟེང་མི་ཚངས་སྤྱོད་ལ་སོགས། །
རྩ་བཞི་ཆང་འཐུང་གར་སོགས་ཕྲེང་སོགས་དང༌། །
ཁྲི་སྟན་ཆེ་གཉིས་མཐོ་གཉིས་བཞི་གཅིག་བྱས།
ཕྱི་དྲོའི་ཁ་ཟས་གསེར་དངུལ་ལེན་པ་བཅས། །
ཡན་ལག་དྲུག་སྟེ་དགེ་ཚུལ་དངོས་བླངས་བཅུ། ། 
མཁན་པོ་ལས་བླངས་གསུམ་ནི་དངོས་བླངས་མིན། །
རྩ་བའི་ཆོས་དྲུག་རྗེས་མཐུན་ཆོས་དྲུག་བཅས། །
བཅུ་གཉིས་བསྣན་པས་ཉེར་ལྔ་དགེ་སློབ་མ། །
བྲི་ཛའི་བུ་ལ་བསླབ་གསུམ་བསྟན་པ་བཞིན། །
 བསྡུས་ཀྱང་ཕྱེ་ན་སོ་དྲུག་འདུལ་འཛིན་གྱིས། ། 

སྲོག་གཅོད་བཞི་དང་མ་བྱིན་ལེན་སོགས་གསུངས། །
འདི་ལ་མཚོ་ཊཱིཀ་གླུ་གར་སོགས་བདུན་དང༌། ། 
ཕྲེང་རྒྱན་གཉིས་བསྡོམས་ཁྲི་སྟན་ཆེ་མཐོ་གཉིས། ། 
ཙུག་ཙུག་སོགས་བཞིར་མངར་སྐྱུར་དྲོ་གྲང་གི
འདུ་ཤེས་བསྒྱུར་བའི་རྫུན་བཞི་སོ་སོ་རུ།
བགྲངས་ནས་བཤགས་བྱའི་ཉེས་བྱས་སོ་བདུན་གསུངས། །
རང་ལུགས་ཁྲི་སྟན་ཆེ་མཐོ་བཞིར་བགྲངས་ཞིང༌། ། 
གཞན་རྣམས་གྲངས་བཞིན། 
ཞེས་པས་བླངས་འདས་ཀྱི་ངོ་བོ་དང་། འདུལ་འཛིན་དང་མཚོ་ཊཱིཀ་ཡིག་ཆ་བཅས་སོ་སོས་
བླངས་འདས་ཀྱི་གྲངས་འདྲེན་ཚུལ་བཅས་བསྟན་ནོ། །
དེ་ལ་སྐབས་འདིར། བླངས་འདས་བསྟན་པའི་མདོ་ནི་བསྙེན་པར་མ་རྫོགས་ཤིང་རབ་
ཏུ་བྱུང་བས་བླངས་བ་ལས་འདས་པ་ཡང་ངོ་། །ཞེས་པ་འདི་ཡིན་ལ། མདོ་འདི་ཡང་ཚིག་
བསྐྱངས་ཡིན་ཏེ། མཚོ་ཊཱིཀ་གཞི་སྨད་ཤོག ༨༦ ལས། མདོ་འདི་ནི། ལུང་ཞུ་བ་ལས།
འཆང་འབྲལ་ལ་སོགས་པ་གནང་བ་རྣམས་དང་ཕྱོགས་མཐུན་རྣམས་མ་གཏོགས་པ་ལྟུང་བ་
སྡེ་བཞི་པོ་ཐམས་ཅད་ཀྱི་སྐབས་སུ། དགེ་སློང་མ་དང༌། དགེ་ཚུལ་དང་། དགེ་ཚུལ་མ་
རྣམས་ལ་ནི་ཉེས་བྱས་སོ། །ཞེས་རེ་རེ་ལ་རེ་རེ་གསུངས་པ་འདིར་ཚིག་གཅིག་ཏུ་བསྡུས་
པའོ༑ ༑ཞེས་གསུངས་པའི་ཕྱིར།
དེ་ལ་ཐོག་མར་བླངས་འདས་ཀྱི་གྲངས་འདྲེན་ཚུལ་ལ། འདུལ་འཛིན་དང་ཡིག་ཆའི་
བཞེད་པ་ནི། པཎ་ཆེན་མཆོག་གི་འདུལ་བའི་མཐའ་དཔྱོད་ཤོག ༧ ལས། འོ་ན་བླངས་

འདས་ཀྱི་ཉེས་པ་དེ་ལ་ཇི་ཙམ་དུ་ཡོད་པ་ཡིན་ཞེ་ན་སུམ་ཅུ་རྩ་དྲུག་ཡོད་པ་ཡིན་ཏེ། ིག་
སྲོག་གཅོད་བཞི་དང་མ་བྱིན་ལེན། །མི་ཚངས་སྤྱོད་དང་རྫུན་དུ་སྨྲ། །
གཞི་མེད་བག་ཙམ་དགེ་འདུན་དབྱེན། །དེ་རྗེས་ཕྱོགས་དང་ཁྱིམ་སུན་འབྱིན། །
རྫུན་དང་བཤེས་ངོར་འཕྱ་བ་དང༌། །ཟས་ཅུང་ལྷག་མའི་སྐུར་འདེབས་དང་།
བསླབ་པ་སྤོང་དང་འབྲས་ཆན་འགེབས། །ཆང་དང་གླུ་གར་རོལ་མོ་བྱེད། །
རྒྱན་དང་ཁ་དོག་སྤོས་ཉུག་ཕྲེང༌། །ཁྲི་དང་སྟན་ནི་ཆེ་མཐོ་དང༌། །
ཕྱི་དྲོའི་ཁ་ཟས་གསེར་དངུལ་ལེན། །ཉམས་པ་རྣམ་པ་གསུམ་དག་སྟེ། །
སུམ་ཅུ་དྲུག་ནི་བླངས་ལས་འདས། །
ཞེས་གསུངས་པ་ལྟར། སྲོག་གཅོད་ལ། ཕམ་འདྲ་གཅིག དུད་འགྲོ་འདེབས་སྤྱོད་གསོད་
གསུམ་སྟེ་བཞི་དང་། དེའི་སྟེང་མ་བྱིན་ལེན་དང༌། མི་ཚངས་སྤྱོད་གཉིས་བསྣན་པས་དྲུག་
དང་༑ རྫུན་ལ་ཕམ་འདྲ་མི་ཆོས་བླ་མའི་རྫུན་དང་ལྷག་མའི་ནང་ནས་གཞི་མེད་དང་། བག་
ཙམ་དང༌། དགེ་འདུན་དབྱེན་དང༌། དེ་རྗེས་ཕྱོགས་དང༌། ཁྱིམ་སུན་འབྱིན་བཅས་ལྔ་
བསྣན་པས་བཅུ་གཅིག དེའི་སྟེང་ལྟུང་བྱེད་ནང་ནས་ཤེས་བཞིན་གྱི་རྫུན་དང་། ཤེས་ངོར་
བྱེད་པ། འཕྱ་བ་དང༌། ཟས་ཅུང་སྐུར་འདེབས་དང༌། ལྷག་མའི་སྐུར་འདེབས། བསླབ་
པ་སྤོང་བ་བཅས་དང༌། ཚོད་མས་འབྲས་ཆན་འགེབས་པ་དང༌། འབྲས་ཆན་གྱིས་ཚོད་
མ་འགེབས་པ་བཅས་བརྒྱད་བསྣན་པས་བཅུ་དགུ་དང༌། དེའི་སྟེང་། ཆང་དང༌། གླུ་
དང་༑ གར་དང༌། རོལ་མོ་བྱེད་པ་དང༌། རྒྱན་དང༌། ཁ་དོག་དང༌། སྤོས་ཉུག་དང༌།
ཕྲེང་བ་དང༌། ཁྲི་ཆེ་བ་དང༌། མཐོ་བ་དང༌། སྟན་ཆེ་བ་དང༌། མཐོ་བ་དང་། ཕྱི་དྲོའི་ཁ་
ཟས་དང༌། གསེར་དངུལ་ལེན་དང༌། ཉམས་པ་རྣམ་པ་གསུམ་སྟེ་བཅུ་བདུན་བསྣན་པས་
སོ་དྲུག་གོ །མཚོ་ཊཱིཀ་ལྟར་ན། སྔར་གྱི་གྲངས་འདྲེན་ནས། ཕྲེང་བ་དང་རྒྱན་གཉིས་

གཅིག་ཏུ་འདྲེན་པས་སོ་ལྔར་གྱུར་ལ། དེ་ནས་ཁྲི་ཆེ་མཐོ་གཉིས་གཅིག་ཏུ་དང་སྟན་ཆེ་མཐོ་
གཉིས་གཅིག་ཏུ་བགྲངས་པས། གྲངས་སོ་གསུམ་དུ་གྱུར་ལ། དེ་ནས་སོ་གསུམ་པོའི་སྟེང་
དུ༑ ཙུག་ཙུག་སོགས་བཞི་ལ་འདུ་ཤེས་བསྒྱུར་བའི་རྫུན་བཞི་བསྣན་པས་སོ་བདུན་འདྲེན་
ནོ༑ ༑ཚོད་མས་འབྲས་ཆན་འགེབས་པ་དང་འབྲས་ཆན་གྱིས་ཚོད་མ་འགེབས་པ་འདི་གཉིས་
རྫུན་དུ་བགྲངས་ཤིང༌། སྡོམ་བསྡུས་སུ་འཇོག་ན་ཉེས་བྱས་བརྒྱ་དང་བཅུ་གཉིས་ཀྱི་ནང་ནས་
ཟས་ལ་བརྟེན་པའི་ཉེས་བྱས་ལས་འབྲུ་ནས་ཐ་དད་བྱེད་དེ་ཟ་བ་དང་། ཡང་ན་ཟས་ཀྱིས་
བཀངས་པའི་ལྷུང་བཟེད་སྐྱོམ་པ་དང༌། ཡང་ན་ཟས་མཆོད་རྟེན་འདྲ་བར་སྤུངས་ཏེ་ཟ་བ་
བཅས་གསུམ་པོ་གང་གིས་བསྡུས་པ་ཕྱེད་པར་འཚལ་ལོ། ། 
སྐབས་འདིར་ཅུང་ཟད་དཔྱད་པ་ལ། དགེ་ཚུལ་གྱི་བླངས་འདས་ཀྱི་གྲངས་འདྲེན་ཚུལ་
དཔྱད་པ་དང་། དགེ་ཚུལ་མ་དང་དགེ་སློབ་མའི་བླངས་འདས་ཀྱི་གྲངས་འདྲེན་ཚུལ་དཔྱད་
པ་དང་། བླངས་འདས་དང་བཤགས་བྱའི་ཉེས་བྱས་ཀྱི་ཁྱད་པར་ལ་དཔྱད་པ་སྟེ་གསུམ་ལས།
དང་པོ་ནི་དགེ་ཚུལ་གྱི་བླངས་འདས་ནང་དགེ་སློང་ཕ་ཡི་སྡོམ་བསྡུས་ཀྱི་ལྟུང་བ་ཉིས་བརྒྱ་
ལྔ་བཅུ་ང་གསུམ་གྱི་ནང་ནས་དུ་ཡོད་ཅེ་ན། དེ་ལ་རང་རེའི་སྡོམ་ལས།
རྩོམ་རྫུན་དང་སྲོག་གཅོད་བཅུ་བདུན་ཕམ་གཞན་གཉིས།
ཕྱི་དྲོའི་ཁ་ཟས་མ་བསྒྱུར་གོས་དང་ཆང༌། ། 
བླངས་འདས་ཉེར་གཉིས།
ཞེས་སྲོག་གཅོད་བཞི་དང༌། མ་བྱིན་ལེན་དང་མི་ཚངས་སྤྱོད་དེ་དྲུག་སྟེང་། ཕམ་པའི་རྫུན་
ནས་འབྲས་ཆན་གྱིས་ཚོད་མ་འགེབ་པའི་བར་རྫུན་བཅུ་གསུམ་བསྣན་པས་བཅུ་དགུའི་སྟེང་།
ཆང་དང་ཕྱི་དྲོའི་ཁ་ཟས་དང་ཁ་དོག་མ་བསྒྱུར་བའི་གོས་འཆང་བ་སྟེ་གསུམ་བསྣན་པས་ཉེར་
གཉིས་ནི་དགེ་སློང་ཕ་ཡི་སྡོམ་གྱིས་བསྡུས་པར་གསུངས་ལ། འདིའི་ཁུངས་ནི་ཀུན་མཁྱེན་

འཇམ་དབྱངས་བཞད་པའི་སྤྱིར་བསྟན་དབུ་ཕྱོགས་ཤོག ༡༤ ལས། དགེ་སློང་ཕ་ཡི་
ཁྲིམས་ཉིས་བརྒྱ་དང་ལྔ་བཅུ་རྩ་གསུམ་ལས་སྲོག་གཅོད་བཞི། རྫུན་བཅུ་གསུམ། མ་བྱིན་
ལེན༑ མི་ཚངས་སྤྱོད་ཆང་ཕྱི་དྲོའི་ཁ་ཟས། ཁ་མ་བསྒྱར་བའི་གོས་གྱོན་པ་སྟེ། བླངས་
འདས་ཉི་ཤུ་རྩ་གཉིས་དང༌། ཞེས་གསུངས་པ་འདི་ལ་བརྟེན་པར་མངོན་ནོ། །ཀུན་མཁྱེན་
གྱི་གསུང་འདིའི་ཁུངས་སུ། དེ་ཉིད་ལས།(དགེ་ཚུལ་བསླབ་བྱ་ལས།) བླངས་འདས་ཉི་ཤུ་
རྩ་གཉིས་དང་ཕྱེད་དང་བཅུ་བདུན་ཏེ། སུམ་ཅུ་རྩ་ཕྱེད་དང་དགུ་མ་གཏོགས་པའི་དེའི་ལྷག་
མ་འབྱིན་པ་ནས་ཆུའི་ནང་དུ་མཆིལ་མ་འདོར་བའི་བར་ཉེས་བྱས་བརྒྱ་དང་ཕྱེད་དང་བཅོ་
ལྔ་དང༌། ཞེས་སོགས་གསུངས་པའི་ཕྱིར་དང༌། ཞེས་ཁུངས་སུ་དྲངས་པའི་དགེ་ཚུལ་གྱི་
བསླབ་བྱ་ཞེས་པ་དེ། གནམ་རྩེ་ལྡེང་མ་ལ་དགོངས་སམ་དཔྱད་པར་བྱ་འོས་ཏེ། དེང་སང་
ཤིང་སྤར་དུ་བཞུགས་པའི་གནམ་རྩེ་ལྡེང་མའི་ནང་ལྷག་མ་ཉིས་བརྒྱ་བཅུ་གཉིས་ཉེས་བྱས་
སོ༑ ༑ཞེས་གསལ་བས་ཁྲིམས་ཉིས་བརྒྱ་ལྔ་བཅུ་རྩ་གསུམ་གྱི་ནང་ནས་ཕྱོགས་མཐུན་གྱི་
ཉེས་བྱས་ལ་ཉིས་བརྒྱ་བཅུ་གཉིས་སུ་བཞག་འདུག་པས་གོང་དུ་ལུང་འདྲེན་མཛད་པའི་ནང་།
ཕྱེད་དང་བཅོ་ལྔ་བཞག་པ་དང་མི་མཐུན་པས་དཔྱད་པར་ཞུའོ། །འོན་ཀྱང་། སེར་སྨད་
རྨ་སྡོམ་ལས།
ཉིས་བརྒྱ་ང་གསུམ་དེ་ལས་དགེ་ཚུལ་ཕར། ། ་ཝ་ག་ལས་ཚོད་
རྫུན་དང་སྲོག་གཅོད་བཅུ་བདུན་ཕམ་གཞན་གཉིས། ། །གུ་
ཁང་གཉིས་གསེར་དངུལ་ལེན་དང་ཕྱི་དྲོའི་ཟས། ། 
 ནུབ་ལྷག་ཕྱེད་དང་ཆང་བཅས་བླངས་འདས་ཀྱི། ། 
ལྟུང་བར་འགྱུར་བ་ཕྱེད་དང་ཉེར་ལྔའི་སྟེང་། །
 ས་བོན་ཤིང་གཅོད་སྡོམ་གཅིག་གིས་བསྡུས་ཕྱིར། ། 

ལྟུང་མེད་གནང་བ་ཕྱེད་དང་བཅུ་བདུན་བཅས། ། 
སྡོམ་བསྡུས་བཞི་བཅུ་རྩ་གཅིག་མ་གཏོགས་པར། །  
ལྷག་མ་ཉིས་བརྒྱ་བཅུ་གཉིས་ཕྱོགས་མཐུན་ནོ། ། 
ཞེས་དགེ་སློང་ཕ་ཡི་སྡོམ་གྱིས་བསྡུས་པ་ལ་ཁ་དོག་མ་བསྒྱུར་བའི་གོས་འདོར་ལ། ཁང་གཉིས་
དང་གསེར་དངུལ་ལེན། ནུབ་ལྷག་གི་ཕྱེད་བཅས་བསྣན་པས་བླངས་འདས་ཉེར་ལྔ་དང་།
ཕྱོགས་མཐུན་ལ་སྡོམ་བསྡུས་ཉིས་བརྒྱ་བཅུ་གཉིས་བཞག་ལ། དེ་ནི། གནམ་རྩེ་ལྡེང་མ་
ད་ལྟ་ཤིང་སྤར་དུ་འཁོད་པའི་ནང་། ལྷག་མ་ཉིས་བརྒྱ་བཅུ་གཉིས་ནི་བསྡམ་པར་བྱ་བའི་
ཉེས་བྱས་སོ། །ཞེས་དང༌། ཉིས་བརྒྱ་ལྔ་བཅུ་རྩ་གསུམ་གྱི་དངོས་སུ་བསྡུས་པའི་ལྟུང་བ།
དགེ་ཚུལ་ལ་བླངས་འདས་དང་ལྟུང་མེད་དུ་སོང་བ་རྣམས་ཀྱི་ལྷག་མ་འབྱིན་པ་ནས་ཆུའི་ནང་
དུ་མཆིལ་མ་སོགས་མི་འདོར་བའི་བར་ཉིས་བརྒྱ་བཅུ་གཉིས། ཞེས་གསུངས་པ་ལ་ཁུངས་
མཛད་དམ་སྙམ་ཡང་། ཁང་གཉིས་བཤགས་བྱ་ཡིན་པ་མཚོ་ཊཱིཀ་ལས་བཀག་ལ་ནུབ་ལྷག་
གི་ཕྱེད་འདྲེན་པའི་རྒྱུ་མཚན་དཔྱད་དོ། །ལས་ཆོག་རྣམ་རྒྱལ་གསེར་མཆོག་ཤོག༩༠ ལས།
རིན་པོ་ཆེ་ལ་རེག་པ་དང་ལོངས་པ་གཞིར་གཏོགས། ཁ་མ་བསྒྱུར་བའི་གྱོན་པ་གསུམ་སྟེ་
རྣམ་འབྱེད་དང་སྦྱར་ན་ལྟུང་བ་ཉེར་ལྔ་འདུས་སོ། །ཞེས་སྡོམ་བསྡུས་ཉེར་ལྔ་གསུངས་སོ།།
དེས་ན་བླངས་འདས་སོ་དྲུག་གི་ནང་གི་གསེར་དངུལ་ལེན་པ་དེ་དགེ་སློང་ཕ་ཡི་སྡོམ་བསྡུས་
ཀྱི་ལྟུང་བར་འཇོག་པ་དང་མི་འཇོག་པའི་ལུགས་གཉིས་འབྱུང་ལ། སྡོམ་བསྡུས་ཀྱི་གསེར་
དངུལ་ལ་རེག་པ་དེ་ལའང་རང་གི་རིན་པོ་ཆེ་ལ་རུང་བ་མ་བྱས་པར་རེག་པ་སྤང་ལྟུང་གི་ནང་
ཚན་ཞིག་དང་། གཞན་གྱི་རིན་པོ་ཆེ་ལ་རེག་པ་རིན་ཆེན་ལོངས་པ་གཞིར་གཏོགས་ཞེས་
ལྟུང་བྱེད་འབའ་ཞིག་པར་གྱུར་པ་ཞིག་སྟེ་གཉིས་ལས་ཕྱི་མ་དགེ་ཚུལ་ལ། རིན་ཆེན་རེག་
དང་མེ་ལ་རེག །ཅེས་ལྟུང་མེད་ཕྱེད་དང་བཅོ་བརྒྱད་ཀྱི་ནང་ཚན་དེ་ཡིན་པས་བླངས་འདས་

ཀྱི་དེ་སྡོམ་བསྡུས་སུ་འཇོག་ན། སྤང་ལྟུང་གི་ནང་ཚན་དེ་འཇོག་པ་ལས་འོས་མེད་དོ། །གསེར་
དངུལ་ལེན་པ་དེ་སྡོམ་བསྡུས་ཀྱི་ལྟུང་བར་མི་འཇོག་པའི་ལུགས་འདི་ལ།ཁ་ཅིག་ན་རེ། གསེར་
དངུལ་ལེན་པ་དེ་ཆོས་ཅན། ཁྱོད་དགེ་སློང་ཕ་ཡི་སྡོམ་བསྡུས་ཀྱི་ལྟུང་བར་འཇོག་རིགས་
པར་ཐལ། དགེ་ཚུལ་གྱིས་ཀྱང་རང་གི་གསེར་དངུལ་སོགས་རིན་པོ་ཆེ་ལ་བྱིན་གྱིས་བརླབས་
དགོས་ཤིང་། དེ་དག་ལ་བྱིན་རླབས་ཀྱིས་རུང་བར་མ་བྱས་པར་རེག་ན་ཉེས་བྱས་སྐྱེས་པ་
གང་ཞིག དེ་ཉིད་སྐབས་འདིར་གསེར་དངུལ་ལེན་པའི་བླངས་འདས་སུ་འཇོག་དགོས་པའི་
ཕྱིར༑ དགེ་ཚུལ་གྱིས་རང་གི་རིན་པོ་ཆེ་བྱིན་གྱིས་བརླབས་དགོས་པ་དེར་ཐལ། མཚོ་ཊཱིཀ་
གཞི་སྟོད་ཤོག ༥༠༥ ལས། རྟེན་གང་གིས་རུང་བ་བྱ་བ་ནི། རབ་བྱུང་སྡེ་ལྔའི་སྡོམ་པ་
(གང་ཡང་རུང་བ་)གསོ་རུང་ཡན་ཆད་དང་ལྡན་པ་དང་ཞེས་གསུངས་པས་གྲུབ་པའི་ཕྱིར།
ཟེར༑ དེ་ལ། འགའ་ཞིག་གིས་ཚུལ་དེ་མི་འཐད་པར་ཐལ། འདིར་གསེར་དངུལ་ལེན་པ་
དེ༑ དགེ་ཚུལ་གྱིས་འདོད་དབང་གིས་གཞན་ལས་གསེར་དངུལ་སོགས་རིན་ཆེན་སློང་བ་
ལ་འཇོག་དགོས་པའི་ཕྱིར་ཏེ། 
རྟགས་དང་སློང་དང་སྣོད་དང་ནི། ། 
ཞེས་སོགས་ཀྱིས་བླངས་འདས་རྣམས་གཞི་བཅུར་བསྡུས་ནས་འཆད་པ་ན། སློང་དང་ཞེས་
པས་གསེར་དངུལ་སློང་བ་དེ་བླངས་འདས་སུ་བྱས་ནས་དེའི་ཕྱོགས་མཐུན་གྱི་ཉེས་པ་ལ་ཟས་
དངུལ་ལེན་པ་དེ་སྡོམ་བསྡུས་ཀྱི་ལྟུང་བར་མི་འཇོག་པའི་ལུགས་འདི་ལ།
བསོད་པ་སློང་བ་དང་སྤགས་སློང་སོགས་བཞག་པའི་ཕྱིར། དེར་ཐལ། སྡོམ་ལས།
རང་དོན་རིན་ཆེན་སློང་མཐུན་བསོད་སྤགས་སློང་། །
ཞེས་གསུངས་པའི་ཕྱིར། ཞེས་རྩོད། དེ་ལ། ཡང་ལ་ལ་ན་རེ། དེ་ཡང་མི་འཐད་པར་
ཐལ༑ སྐབས་འདིར། གསེར་དངུལ་ལེན་པ་དེ། རང་གི་གསེར་དངུལ་སོགས་རིན་པོ་ཆེ་
ལ་ནོར་གྱི་འདུ་ཤེས་ཀྱིས་བདག་གིར་བྱེད་པ་ལ་འཇོག་དགོས་པའི་ཕྱིར་ཏེ། གནམ་རྩེ་ལྡེང་

མ་ལས། གསེར་དངུལ་ལེན་ཞེས་པ་ནི། རང་དབང་བའི་གསེར་དངུལ་ལ་སོགས་པའི་
རིན་པོ་ཆེ་ལ་རང་གི་ངོ་བོའི་ཆ་ནས་མི་རུང་བའི་བློ་མ་བཞག་པར་ནོར་གྱི་བློས་བདག་གིར་
བྱེད་ནའོ། །ཞེས་གསུངས་པའི་ཕྱིར། ཞེས་སྨྲ། 
ཡང་ལ་ལ་དག སྐབས་འདིར་བླངས་འདས་ཀྱི་གྲངས་འདྲེན་པ་ན་སོ་དྲུག་གམ་སོ་བདུན་
དུ་གྲངས་ངེས་པར་འདྲེན་མི་རིགས་པར་ཐལ། དེ་བས་མང་བ་འཇོག་རིགས་པའི་ཕྱིར་ཏེ།
ཕྲ་མ་བྱེད་པ་དང་སྐྱོན་ནས་སྨྲ་བ་ལ་ཡང་རྫུན་ཡོད་པས་དེ་གཉིས་ཀྱང་འདིར་བགྲང་རིགས་
པའི་ཕྱིར། ཟེར། དེ་ལ། ཁ་ཅིག་གིས། དེ་གཉིས་འདིར་མི་འདྲེན་ཏེ། དེ་གཉིས་པོ་གང་
རུང་ཡིན་ན་རྫུན་ཡིན་པས་མ་ཁྱབ་པས་ཕྱིར། ཟེར། འོ་ན། སོ་དྲུག་འདྲེན་པ་ན་འབྲས་
ཆན་གྱིས་ཚོད་མ་འགེབ་པ་དང་། སོ་བདུན་འདྲེན་པ་ན་ཙུག་ཙུག་སོགས་ཀྱི་སྒྲ་དང་བཅས་
ཏེ་ཟ་བ་བཞི་པོ་ཡང་ཆོས་ཅན། འདིར་འདྲེན་མི་རིགས་པར་ཐལ། དེ་དག་ཅི་རིགས་ལ་
རྫུན་ཡིན་པས་མ་ཁྱབ་པས་ཕྱིར། ཟེར།
ཡང་། འགའ་ཞིག་ན་རེ། སྐབས་འདིར་བླངས་འདས་ལ་སོ་དྲུག་གམ་སོ་བདུན་གང་
འདྲེན་ཡང༌། དེ་དག་ཏུ་གྲངས་མ་ངེས་པར་ཐལ། སྐྱབས་འགྲོའི་བསླབ་བྱ་དང་འགལ་
བའི་ཉེས་པ་དེ་བླངས་འདས་གང་ཞིག དེ་བླངས་འདས་སོ་དྲུག་དང་སོ་བདུན་གང་དུའང་
མ་བསྡུས་པའི་ཕྱིར། རྟགས་དང་པོ་དེར་ཐལ། དེ་བླངས་འདས་མིན་ན་ཕྱོགས་མཐུན་གྱི་
ཉེས་བྱས་སུ་འཇོག་དགོས་ཀྱང་དེ་ཕྱོགས་མཐུན་མ་ཡིན་པའི་ཕྱིར་ཏེ། བསྡམ་བྱའི་ཉེས་བྱས་
མ་ཡིན་པའི་ཕྱིར་ཏེ། དེ་བཤགས་བྱའི་ཉེས་བྱས་ཡིན་པའི་ཕྱིར། དེར་ཐལ། གནམ་རྩེ་
ལྡེང་མ་ལས། སྐྱབས་འགྲོའི་བསླབ་བྱ་དཀོན་མཆོག་མཆོད་པ་སོགས་དང༌། སོ་སོའི་བསླབ་
བྱ་སངས་རྒྱས་ལ་སྐྱབས་སུ་སོང་ནས་འཇིག་རྟེན་པའི་ལྷ་གཞན་དབང་ཕྱུག་སོགས་ལ་སྐྱབས་
སུ་མི་འཛིན་པ་ལ་སོགས་པ་དང་འགལ་བར་བྱས་ན་ཡང་བཤགས་པར་བྱ་བའི་ཉེས་བྱས་སོ།།
ཞེས་གསུངས་པའི་ཕྱིར། ཞེས་རྩོད། 

དེ་བཞིན་དུ། ལ་ལས། བླངས་འདས་ལ་སོ་དྲུག་དང་སོ་བདུན་གང་རུང་ཡིན་པས་མ་
ཁྱབ་པར་ཐལ། བླངས་འདས་ཀྱི་སྲོག་གཅོད་ལ་མི་གསོད་པའི་ཕམ་འདྲ་དང་དུད་འགྲོ་འདེབས་
སྤྱོད་གསོད་གསུམ་སྟེ་བཞི་འཇོག་ལ། ལྷ་དང༌། ཡི་དྭགས་དང༌། དམྱལ་བ་པ་གསད་པ་
དེ་གསུམ་བླངས་འདས་གང་ཞིག གོང་སྨོས་བཞི་པོ་གང་དུའང་མ་འདུས་པའི་ཕྱིར་དང་།
བླངས་འདས་ཀྱི་རྫུན་ལ་ཕམ་འདྲའི་རྫུན་དང་གཞི་མེད་སོགས་དངོས་ཟིན་བཅུ་གཉིས་ཏེ་བཅུ་
གསུམ་གང་རུང་ཡིན་པས་མ་ཁྱབ་པའི་ཕྱིར་ཏེ། ལྷ་དང་དུད་འགྲོ་དང་ཡི་དྭགས་དང་དམྱལ་
བ་ལ་རྫུན་བཤད་པ་རྣམས་ཀྱང་བླངས་འདས་སུ་འཇོག་དགོས་པའི་ཕྱིར་དང་། དེ་བཞིན་
མ་བྱིན་ལེན་ལའང་། ཕམ་འདྲའི་དེ་ཡིན་པས་མ་ཁྱབ་པར་ཐལ། ལྷ་དང་དུད་འགྲོ་ཡི་དྭགས་
དམྱལ་བ་ལས་མ་བྱིན་ལེན་པ་དེ་དག་བླངས་འདས་གང་ཞིག ཕམ་འདྲའི་དེ་མ་ཡིན་པའི་
ཕྱིར་ཏེ། འདུལ་འཛིན་བློ་གྲོས་སྦས་པས་བླངས་འདས་ལ་རྒྱས་པར་ཕྱེ་བ་ན། གོང་སྨོས་
རྣམས་འདྲེན་པའི་ཕྱིར་ཏེ།
སྡོམ་ལས།>
བླངས་འདས་ང་བརྒྱད་བར་མའི་ཉམས་པ་གསུམ། ། 
སྲོག་གཅོད་བརྒྱད་དང་མ་བྱིན་ལེན་པ་ལྔ༌། །
འགྲོ་ལྔར་མི་ཚངས་སྤྱོད་ལྔ་རྫུན་སྨྲ་ལ། ། 
ཕམ་འདྲ་གཅིག་དང་བཤགས་བྱའི་རྫུན་བཅུ་གཉིས། ། 
འབྲུ་དང་བཅོས་ཆང་འཐུང་གཉིས་གླུ་གར་རོལ། ། 
ཕྲེང་རྒྱན་སྤོས་དང་ཁ་དོག་བྱུག་སྟེ་བདུན། ། 
ཁྲི་གཉིས་སྟན་གཉིས་ཕྱི་དྲོའི་ཟ་བཅའ་གཉིས། །
འགྲོ་ལྔའི་རིན་ཆེན་བདག་གིར་འཛིན་པ་ལྔ༌། ། 

ལྔ་བཅུ་ང་ལྔ་དགེ་ཚུལ་དངོས་བླངས་འདས། ། 
སྐུ་ཆཎ་དམྱལ་བར་ལས་ལམ་གསུམ་ལས་མེད་གསུངས་དཔྱད། ། 
རྫུན་ཡང་ངན་སོང་གསུམ་བྷ་ལྷ་མིན་གྱི། ། 
སྔར་ལྟར་ཕྱེ་ན་ང་ལྔའི་གྲངས་ཚང་ལོ།
ཞེས་གསུངས་པའི་ཕྱིར་དང༌། 
སྐབས་འདིར་ཁ་ཅིག་གིས་དགེ་ཚུལ་གྱི་བླངས་འདས་དངོས་གཞི་ལ། སོ་དྲུག་གམ་སོ་
བདུན་དུ་གྲངས་ངེས་ཀྱི་བླངས་འདས་ཀྱི་ཉེས་བྱས་ཙམ་ལ་དེར་གྲངས་མ་ངེས་ཏེ། བླངས་
འདས་ཀྱི་དངོས་གཞིའི་ལྟུང་བ་དེ་དག་གི་སྡེར་གཏོགས་པའི་སྦྱོར་བའི་ཉེས་པ་སོགས་ཡོད་
ཅིང་༑ དེ་དག་བླངས་འདས་ཀྱི་ཉེས་བྱས་སུ་འཇོག་དགོས་པའི་ཕྱིར། དགེ་ཚུལ་གྱི་ཕྱིར་
བཅོས་ཀྱི་ཆོ་ག་ལས། བླངས་འདས་སོ་དྲུག་གི་སྡེར་གཏོགས་པའི་དངོས་གཞིའི་ལྟུང་བ་དང་།
དེ་རྣམས་ཀྱི་ཕྱོགས་མཐུན་གྱི་ཉེས་པ་དཔག་ཏུ་མེད་པ་བྱུང་བ་དང་། ཞེས་སོགས་གསུངས་
པའི་ཕྱིར། ཕྱིར་བཅོས་ཀྱི་སྔགས་ཚིག་ཏུ། དེ་རྣམས་ཀྱི་ཕྱོགས་མཐུན་གྱི་ཉེས་པ་ཞེས་པ་
བླངས་འདས་དངོས་གཞི་སོ་དྲུག་པོ་གང་རུང་མ་ཡིན་ཀྱང༌། དེ་དག་དང་ཉེས་པ་ཆ་མཐུན་
པ་ལྷ་དང་། ཡི་དྭགས་དང་། དམྱལ་བ་པ་གསོད་པ་སོགས་ཕམ་འདྲ་བཞི་པོ་དང་ཆ་མཐུན་
པ་རྣམས་སྤྱིར་བླངས་འདས་ཙམ་ཡིན་པ་དེ་དག་ངོས་འཛིན་དགོས་པས་བླངས་འདས་དངོས་
གཞི་ལ་སོ་དྲུག་གམ་སོ་བདུན་དང་དེ་དག་གི་སྡེར་གཏོགས་དང་རྩ་བ་བཞི་དང་ཆ་མཐུན་རྣམས་
ཀྱང་བླངས་འདས་ཀྱི་ཉེས་བྱས་ཙམ་དུ་འཇོག་ཟེར། དེ་ལ། ལ་ལས། ཁྱོད་ཀྱིས་འདོད་
ཚུལ་དེ་མི་འཐད་པར་ཐལ། དེ་ལྟར་ན་བླངས་འདས་དང་ཕྱོགས་མཐུན་གཉིས་ཀྱི་ཁྱད་པར་
འབྱེད་དཀའ་བའི་སྐྱོན་ཡོད་པའི་ཕྱིར། ཞེས་རྩོད་པར་བྱེད་དོ། །
དེས་ན་གོང་ལྟར་བླངས་འདས་ལ་ང་བརྒྱད་དུ་ཕྱེ་ན། བླངས་འདས་ཞེས་པ་དགེ་ཚུལ་

སྡོམ་པ་ནོད་སྐབས། མཁན་སློབ་གང་རུང་གི་མདུན་ནས་དངོས་སུ་ཁས་བླངས་པ་ལས་འདས་
པ་ལ་བླངས་འདས་དང༌། དེ་དག་དང་ཕྱོགས་མཐུན་པ་ལས་འདས་པ་ལ་ཕྱོགས་མཐུན་གྱི་
ཉེས་པར་འཇོག་ན། ལྷ་དང་དམྱལ་བ་གསོད་པ་སོགས་བླངས་འདས་སུ་འཇོག་ཚུལ་དཔྱད་
དགོས་པར་སྣང་ངོ༌། ། 
གཉིས་པ་དགེ་ཚུལ་མ་དང་དགེ་སློབ་མ་ལ་བླངས་འདས་གྲངས་འདྲེན་ཚུལ་དཔྱད་པ་ནི།
དགེ་ཚུལ་མ་ལ་བླངས་འདས་ཀྱི་གྲངས་འདྲེན་ཚུལ་ནི་དགེ་ཚུལ་ཕ་དང་འདྲ་ལ། དགེ་སློབ་
མ་ལ་སྔར་གྱི་དངོས་བླངས་བཅུའི་སྟེང་། རྩ་ཆོས་དྲུག་དང་རྗེས་ཆོས་དྲུག་སྟེ་བཅུ་གཉིས་
བསྣན་ནོ། །དེ་ལ་རྩ་ཆོས་དྲུག་ནི། 
སྡོམ་ལས། །
 གཅིག་པུ་ལམ་དུ་འགྲོ་མི་བྱ། །
 ཆུ་བོའི་ཕ་རོལ་རྐྱལ་མི་བྱ། ། 
སྐྱེས་པ་ལ་ནི་རེག་མི་བྱ། ། 
སྐྱེས་པ་དང་ནི་འདུག་མི་བྱ། ། 
སྨྱན་དུ་འགྱུར་བ་མི་བྱ་ཞིང་།
ཁ་ན་མ་ཐོ་འཆབ་མི་བྱ། ། 
འདི་དག་རྩ་བའི་ཆོས་དྲུག་གོ།
གསེར་ལ་བཟུང་བར་མི་བྱ་ཞིང་། ། 
འདོམས་ཀྱི་སྤུ་ནི་བྲེག་མི་བྱ། ། 
ས་ནི་བརྐོ་བར་མི་བྱ་སྟེ། ། །  
རྩ་སྔོན་དག་ཀྱང་བཅད་མི་བྱ།

བྱིན་ལེན་མ་བྱས་ཟ་མི་བྱ། ། 
གསོག་འཇོག་བྱས་པ་ཟ་མི་བྱ། །  
འདི་དག་རྗེས་མཐུན་ཆོས་དྲུག་གོ །
ཞེས་གསུངས་པ་ལྟར་རོ། །དེ་ལ་རྗེས་ཆོས་དྲུག་གི་ནང་ནས་རྩ་སྔོན་གཅོད་པ་ནི། ས་བོན་
འཇོམས་པ་དང་སྐྱེ་བ་གཅོད་པ་ཞེས་འབའ་ཞིག་པ་བཅུ་ཚན་གཉིས་པས་བསྡུས་པའི་སྐྱེ་གཅོད་
དེ་ཡིན་པས་དེ་ལ་ས་བོན་འཇོམས་པ་དང་སྐྱེ་བ་གཅོད་པ་གཉིས་སུ་བྱས་ནས་སྐྱེ་བ་གཅོད་པ་
དགེ་སློབ་མ་ལ་བླངས་འདས་དང་། ས་བོན་འཇོམས་པ་ལྟུང་མེད་དུ་བཞག་གོ །དེ་ལ་གོང་
དུ་དྲངས་པའི་ཀརྨ་ཤ་ཏམ་གྱི་སྡོམ་ཚིག་ཏུ་རྗེས་ཆོས་དྲུག་གི་ནང་དུ་རྩ་སྔོན་གཅོད་པ་ཞེས་འབའ་
ཞིག་པའི་ནང་ཚན་སྐྱེ་གཅོད་བགྲངས་ཀྱང༌། འདུལ་བ་རྒྱ་མཚོ་ལས། རྩྭ་སྔོན་མི་གཙང་
འདོར་མི་བྱ། །ཞེས་དགེ་སློང་ཕ་ཡི་ཉེས་བྱས་བརྒྱ་དང་བཅུ་གཉིས་ཀྱི་ནང་གི་རྩ་སྔོན་མི་གཙང་
འདོར་བ་དེ་བགྲངས་པར་མཛད་འདུག་པས་འདྲེན་ཚུལ་འདྲ་མིན་གཉིས་ཡོད་པ་ལས་གང་
བྱས་ཀྱང་ཆོག་གམ་དཔྱོད།
གསུམ་པ་བླངས་འདས་དང་བཤགས་བྱའི་ཉེས་བྱས་ཀྱི་ཁྱད་པར་དཔྱད་པ་ལ། ཁ་ཅིག་
གིས༑ བླངས་འདས་དང་བཤགས་བྱའི་ཉེས་བྱས་དོན་གཅིག་ཏུ་བྱ་དགོས་ཏེ། བླངས་འདས་
སོ་བདུན་པོ་ཐམས་ཅད་བཤགས་བྱའི་ཉེས་བྱས་ཡིན་པའི་ཕྱིར་ཏེ། མཚོ་ཊཱིཀ་སྤྱིར་བསྟན་
འདི་ཐད་ཤོག ༨༢ ལས། ཞིབ་མོར་ཕྱེ་ན། དགེ་ཚུལ་ཕ་མ་ལ་བཤགས་བྱ་སུམ་ཅུ་རྩ་
བདུན་ཏེ། ཞེས་གསུངས་པའི་ཕྱིར་དང། སྡོམ་ལས་ཀྱང་།
འདི་ལ་མཚོ་ཊཱིཀ་གླུ་གར་སོགས་བདུན་ལས། །
ཕྲེང་རྒྱན་གཉིས་བསྡོམས་ཁྲི་སྟན་ཆེ་མཐོ་གཉིས། ། 
ཙུག་ཙུག་སོགས་བཞིར་མངར་སྐྱུར་དྲོ་གྲང་གི ། 

འདུ་ཤེས་བསྒྱུར་བའི་རྫུན་བཞི་སོ་སོ་རུ། ། 
བགྲངས་ནས་བཤགས་བྱའི་ཉེས་བྱས་སོ་བདུན་གསུངས། ། 
ཞེས་གསུངས་པའི་ཕྱིར། ཟེར། 
དེ་ལ། འགའ་ཞིག་གིས། འོ་ན། རྩ་བ་བཞི་ལས་འདས་པའི་ཕམ་འདྲའི་ཉེས་བྱས་
བཞི་པོ་ཆོས་ཅན། བཤགས་བྱའི་ཉེས་བྱས་སུ་ཐལ། འདོད་པའི་ཕྱིར། འདོད་ན། དེ་
བཞི་ཆོས་ཅན། མིང་རིགས་ཀྱི་སྒོ་ནས་ཕྱིར་བཅོས་བྱས་པས་འདག་ཏུ་རུང་བར་ཐལ། འདོད་
པའི་ཕྱིར། འདོད་ན། ཕམ་འདྲ་འཆབ་བཅས་བྱུང་ན་གནས་ནས་དབྱུང་བ་དང་། འཆབ་
མེད་བྱུང་བ་ལ་ནམ་འཚོའི་བསླབ་པ་སྦྱིན་མི་དགོས་པར་ཐལ་ལོ། །ཟེར། དེ་ལ། ལ་ལས།
རྩ་བའི་ཐལ་འགྱུར་ལ་འདོད་ལན་བྱ་སྟེ། དགེ་ཚུལ་གྱི་ཕམ་འདྲའི་ཉེས་བྱས་རྣམས་བཤགས་
བྱའི་ཉེས་བྱས་སུ་འདོད་དགོས་པའི་ཕྱིར་ཏེ། ཀུན་མཁྱེན་ལྔ་པ་ཆེན་པོས་ལས་ཆོག་རྣམ་
རྒྱལ་གསེར་མདོག་ཤོག ༩༡ ལས། ཉེས་བྱས་གཞིར་བཞག་ལ་བཤགས་བྱ་དང་བསྡམ་
བྱ་གཉིས་སུ་འདུས་པའི་ནང་ནས་རྩ་ལྟུང་ཡང་བཤགས་བྱ་ལས་མ་འདས་ཏེ། ཉེས་བྱས་གང་
ཞིག་བསྡམ་བྱ་མ་ཡིན་པས་སོ། །ཞེས་གསུངས་པའི་ཕྱིར་དང༌། རིན་ཕྲེང་གཞི་སྨད་འདི་
ཐད་ཤོག ༤༥ ལས། ཁ་ཅིག རྩ་བ་བཞི་ལས་འདས་པ་ལ་བཤགས་བྱའི་ཉེས་བྱས་མིན་
ཏེ༑ ཕམ་འདྲའི་ཉེས་བྱས་ཡིན་པའི་ཕྱིར་ཞེས་ཟེར་བ་མི་འཐད་དེ། ཊཱིཀྐར། མི་ཚངས་
པར་སྤྱོད་པ་ནི་དེ་སྤོང་བའི་བསླབ་པའི་གཞི་ཡང་དག་པར་བླངས་པ་ལས་འདས་པ་ཡིན་པས།
དེ་ལ་ནི་བཤགས་པར་བྱ་བའི་ཉེས་བྱས་སུ་འགྱུར་རོ། །ཞེས་གསུངས་ཤིང་། གལ་ཏེ་ཡང་
དེའི་ཚེ་ཉམས་སུ་མྱོང་བར་གྱུར་ན་ནི། དེའི་ཚེ་ཕམ་པར་འགྱུར་བ་དང་འདྲ་བའི་ཉེས་བྱས་
སུ་འགྱུར་ཏེ། དེས་ན་དེའི་ལུས་ལ་སྐྱེ་བའི་ཆོས་ཉིད་མེད་པར་འགྱུར། ཞེས་གསུངས། དེས་
ན་ཕམ་པ་དང་བྱེད་ལས་འདྲ་བས་ཕམ་འདྲའི་ཉེས་བྱས་ཀྱང་ཡིན་ལ། འཆབ་སེམས་མ་སྐྱེས་

པ་ལ་བསླབ་པ་སྦྱིན་ནས་བཤགས་པར་བྱ་བ་ཡིན་པས་བཤགས་བྱའི་ཉེས་བྱས་ཀྱང་ཡིན་ནོ།།
ཞེས་གསུངས་པའི་ཕྱིར། ཞེས་སྨྲའོ། ། 
ཡང༌། འགའ་ཞིག་གིས་ཕམ་འདྲའི་ཉེས་བྱས་ལ་འཆབ་བཅས་དང་འཆབ་མེད་གཉིས་
ལས་འཆབ་བཅས་བཤགས་བྱའི་ཉེས་བྱས་སུ་མི་རིགས་ཀྱང་། འཆབ་མེད་བཤགས་བྱར་
འཇོག་པ་འདི་རིན་ཕྲེང་གི་དགོངས་པ་ཡིན་པས། དེ་ལྟར་འདོད་ཅེས་ཟེར། དེ་ལ་ཁ་ཅིག་
གིས༑ འདོད་ཚུལ་དེ་མི་འཐད་པར་ཐལ། ཕམ་འདྲའི་ཉེས་བྱས་འཆབ་བཅས་དང་འཆབ་
མེད་གང་ཡིན་ཡང་བཤགས་བྱའི་ཉེས་བྱས་སུ་འདོད་མི་རིགས་པའི་ཕྱིར་ཏེ། གནམ་རྩེ་ལྡེང་
མ་ལས། ཕམ་འདྲ་མ་གཏོགས་ལ། དགེ་ཚུལ་ལ་བླངས་པ་ལས་འདས་པའི་ཉེས་པ་ཐམས་
ཅད་བཤགས་བྱར་གསུངས་པའི་དགོངས་པར་བྱེད་པ་མངོན་ནོ། །ཞེས་གསུངས་པའི་ཕྱིར།
པཎ་ཆེན་བསོད་ནམས་གྲགས་པ་མཆོག་གི་འདུལ་བའི་མཐའ་དཔྱོད་འདི་ཐད་ཤོག ༨
ལས་ཀྱང༌། ཁོ་ན་རེ། ཕམ་འདྲའི་ཉེས་བྱས་བཤགས་བྱའི་ཉེས་བྱས་ཡིན་ནོ་ཞེ་ན། དེ་མ་
ཡིན་པར་ཐལ། བཤགས་དགོས་པའི་ལྟུང་བ་ཡིན་ན་བཤགས་བྱའི་ལྟུང་བ་ཡིན་པས་མ་ཁྱབ་
པའི་ཕྱིར་ཏེ། ཕྱིར་བཅོས་དགོས་པའི་ལྟུང་བ་ཡིན་ན་བཤགས་བྱའི་ལྟུང་བ་ཡིན་པས་མ་ཁྱབ་
པའི་ཕྱིར་ཏེ། ལྟུང་བ་ཡིན་ན་བཤགས་བྱའི་ལྟུང་བ་ཡིན་པས་མ་ཁྱབ་པའི་ཕྱིར་ཏེ། བསྡམ་
བྱའི་ལྟུང་བ་ཡོད་པའི་ཕྱིར། གཞན་ཡང་། ལུགས་དེ་མི་འཐད་པར་ཐལ། དེ་བཤགས་པ་
ཙམ་གྱིས་མི་འདག་པའི་ཕྱིར་ཏེ། འཆབ་སེམས་སྐྱེས་པའི་ཕམ་འདྲའི་ཉེས་བྱས་བཤགས་
པ་ཙམ་གྱིས་མི་འདག་པའི་ཕྱིར་ཏེ། དེ་ལ་ཕྱིས་སྡོམ་པ་སྐྱེ་བའི་སྐལ་བ་མེད་པའི་ཕྱིར། འཆབ་
སེམས་མ་སྐྱེས་པའི་ཕམ་འདྲའི་ཉེས་བྱས་བཤགས་པ་ཙམ་གྱིས་འདག་གོ་ཞེ་ན། དེ་ཡང་
མི་འཐད་པར་ཐལ། དེ་ལ་བསླབ་པ་བྱིན་དགོས་པའི་ཕྱིར། ཞེས་གསུངས་པའི་ཕྱིར། ཞེས་
ཀྱང་རྩོད་པས་དཔྱད་པར་བྱའོ། ། 

ཡང༌། ལ་ལ་ན་རེ། དགེ་ཚུལ་ལ་དགག་སྒྲུབ་གནང་གསུམ་གྱི་དངོས་བཅས་ཡོད་པར་
ཐལ༑ དགེ་ཚུལ་ལ་བླངས་འདས་སོ་དྲུག་དང་ཕྱོགས་མཐུན་གྱི་ཉེས་བྱས་བཅས་པའི་བཅས་
པ་རྣམས་དངོས་བཅས་ཡིན་པའི་ཕྱིར་ཏེ། མདོར་བསྡུས་བཅས་པ་མ་མཛད་གོང་དུ་ལུང་
ཞུ་ལས། དགེ་ཚུལ་གྱིས་བླངས་འདས་དང་ཕྱོགས་མཐུན་གྱི་གཞི་དེ་དག་ལ་ཞུགས་ན་ཉེས་
བྱས་སོ། །ཞེས་རེ་རེ་ནས་ཉེས་བྱས་སུ་འགྱུར་བའི་བྱ་བ་བྱེ་བྲག་གིས་གསལ་ཁ་གཏོད་པའི་
ཕྱིར༑ དེར་ཐལ། བླངས་འདས་ཀྱི་མདོ་ཚན་དང་ཕྱོགས་མཐུན་གྱི་མདོ་ཚན་གཉིས་མཚོ་
ཊཱིཀ་ལས་ཚིག་བསྐྱུངས་སུ་གསུངས་པས་གྲུབ་པའི་ཕྱིར། རྩ་བར་འདོད་མི་ནུས་ཏེ། དགེ་
ཚུལ་དངོས་བཅས་ཀྱི་ཡུལ་དུ་མི་རུང་བར་གསུངས་པའི་ཕྱིར་ཏེ། ལྔ་ཕྲུགས་གི་རྗེས་བཅས་
མུ་དགུ་འཆད་སྐབས་གླེང་གཞི་བྱུང་ལ་བཅས་པ་མ་མཛད་པའི་མཚན་གཞིར་སྲས་སྒྲ་གཅན་
འཛིན་དེ་སྐབས་དགེ་ཚུལ་ཡིན་པས་རྫུན་སྨྲས་པའི་གླེང་གཞི་བྱུང་ཡང་བཅས་པ་མ་མཛད་
པའི་རྒྱུ་མཚན་ལ། དགེ་ཚུལ་དངོས་བཅས་ཀྱི་ཞིང་མིན་པ་བཀོད་པ་དང་འགལ་བའི་ཕྱིར།
དགེ་ཚུལ་ཀྱི་རྟེན་ལ་དངོས་བཅས་མ་མཛད་པ་དེ་ལྟར་ཡིན་པར་ཐལ། པཎ་ཆེན་བསོད་ནམས་
གྲགས་པ་མཆོག་གིས་འདུལ་བའི་མཐའ་དཔྱོད་ལྔ་ཕྲུགས་ཐད་དུ། དགེ་ཚུལ་གྱི་རྟེན་ལ་དངོས་
བཅས་ཀྱི་ཁྲིམས་ཉིས་བརྒྱ་ལྔ་བཅུ་རྩ་གསུམ་གང་གི་ཡང་བཅས་པ་མ་མཛད་པའི་ཕྱིར། ཞེས་
གསུངས་པའི་ཕྱིར་ཟེར། དེ་ལ་གཞུང་དོན་དང་མཐུན་པའི་ལན་གདབ་ཚུལ་ཤེས་པར་བྱའོ།།
ཕྱོགས་མཐུན་གྱི་ཉེས་བྱས་འཆད་པ་ལ། མདོ་ནི། དེའི་ཕྱོགས་དང་མཐུན་པ་ལ་ནི་
ཡིད་ཀྱིའོ། །ཞེས་པ་འདི་ཡིན་ལ། དེ་ལ་དགེ་སློང་གི་སྡོམ་བསྡུས་ཀྱི་ལྟུང་བ་ཉིས་བརྒྱ་ང་
གསུམ་གྱི་ནང་ནས་བླངས་འདས་ཉེར་གཉིས་སྟེང་ལྟུང་མེད་ཕྱེད་དང་བཅོ་བརྒྱད་བསྣན་པས་
སྡོམ་བསྡུས་སོ་དགུ་ཕུད་པའི་ལྷག་མ་ཉིས་བརྒྱ་ཕྱེད་དང་བཅོ་ལྔ་ནི་དགེ་ཚུལ་ལ་ཕྱོགས་མཐུན་
ཡིན་ལ། མདོ་འདི་ཡང་ཚིག་བསྐྱུངས་ཡིན་ཏེ། མཚོ་ཊཱིཀ་གཞི་སྨད་ཤོག ༩༠ ལས།

འདི་ནི་ལུང་ཞུ་བ་ལས། ལྟུང་བ་སྡེ་བཞིའི་ནང་ནས། (འབྱིན་རེག་ལ་སོགས་པ་)ཕྱོགས་མཐུན་
ཀུན་གྱི་སྐབས་སུ་དགེ་སློབ་མ་དང་། དགེ་ཚུལ་དང་། དགེ་ཚུལ་མ་རྣམས་ལ་ཉེས་བྱས་སོ།།
ཞེས་གསུངས་པ་རྣམས་འདིར་ཚིག་གཅིག་ཏུ་བསྡུས་པའོ། །ཞེས་གསུངས་པའི་ཕྱིར། ཅིག་
དེ་ལ་ཕྱོགས་མཐུན་རྟོགས་སླ་བའི་ཕྱིར་ལྟུང་མེད་ངོས་བཟུང་བ་དང༌། ཕྱོགས་མཐུན་
དངོས་བཤད་པ་གཉིས་ལས། དང་པོ་ནི། 
སྡོམ་ལས། 
ཕྱོགས་མཐུན་རྟོགས་ཕྱིར་ཉེས་མེད་དང་པོར་བསྟན། 
དེ་ཡང་བྱེ་བྲག་བཤད་མཚོ་ལས། ། 
འཆང་བ་དང་ནི་འབྲལ་བ་དང༌། །
དེ་བཞིན་ས་ནི་བརྐོ་བ་དང༌། ། 
རིན་ཆེན་རེག་དང་མེ་ལ་རེག
བཏང་ནས་ཟ་བར་བྱེད་པ་དང་།
བྱིན་ལེན་མ་བྱས་ཟ་བ་དང་། ། 
དེ་བཞིན་གསོག་འཇོག་ཟ་བ་དང༌།
ལྗོན་ཤིང་འཛེགས་དང་ཤིང་གཅོད་དང་།
རྩ་སྔོན་མི་གཙང་འདོར་བ་དང་། །
ས་བོན་འཇོམས་དང་བསླབ་པའི་གཞི། །
ཟླ་འཇོག་དགོན་པའི་འབྲལ་བ་དང་༌། ། 
གསོག་འཇོག་བྱེད་དང་དགེ་ཚུལ་ཉལ། །
མི་སྨྲ་འགྲོ་དང་བཅོ་བརྒྱད་དོ། །

ཟླ་འཇོག་སོགས་ལྔར་མདོར་བསྡུས་སྦྱར། ། །
འཆང་བར་གོས་ལྷུང་གཉིས་སོ་གཞན་གྲངས་བཞིན། ། 
ཁྱིམ་པར་བཀག་ཕྱིར་ནུབ་ལྷག་ཕྱེད་དུ་བཤད། །
དེ་དང་བཅོ་བརྒྱད་ཕྱེ་བ་དགེ་སློབ་མར། ། 
སྐྱེ་བ་གཅོད་ལ་ལྟུང་མེད་བླངས་འདས་གཉིས། ། 
འགྱུར་ཕྱིར་ས་བོན་སྐྱེ་གཅོད་གཉིས་སུ་བྱས། ། 
ཕ་ལ་གཅིག་ཕྱིར་ཕྱེད་དང་བཅུ་བདུན་འགྱུར། ། 
མ་ལ་ཤིང་དྲུང་བཀག་ཕྱིར་འབྲལ་ལྟུང་མེད། །
དེའི་ཕྱིར་ལྟུང་མེད་གནང་བའི་མིང་ཡང་མེད། །
དགེ་ཚུལ་མ་ལ་འབྲལ་ལྟུང་མ་གཏོགས་པ། །
བཅུ་བདུན་སྟེང་དུ་ཆོས་གོས་བྱིན་རླབས་གཉིས། །
མ་རྫོགས་རྗེན་པ་འཚོད་དང་ཉེར་གཅིག་གོ ། 
སྲོག་ཆགས་མེད་པའི་ས་རྐོ་བྱ་མང་ཕྱིར།
དགེ་སློང་ལ་བཀག་དེར་བཅས་ཀུན་ལ་བཀག །  
དེ་ལས་དགེ་སློབ་མ་ལ་རིན་ཆེན་རེག ། 
བྱིན་ལེན་གསོག་འཇོག་ཟ་དང་རྩ་སྔོན་གཅོད། །
ས་རྐོར་བླངས་འདས་འབྱུང་ཞིང་གསོག་འཇོག་ལ། ། 
ཕྱོགས་མཐུན་འབྱུང་ཕྱིར་ལྷག་མ་བཅོ་ལྔ་གནང༌།
ཞུ་བར་འཆང་འབྲལ་ཉེས་གསུངས་ཡི་གེ་ནོར། ། 
ཞེས་པས་དགེ་ཚུལ་ཕ་དང་དགེ་ཚུལ་མ་དང་དགེ་སློབ་མ་གསུམ་ལ་ལྟུང་མེད་ཇི་ཙམ་འཇོག་

ཚུལ་འཆད་ལ། དེ་ལ་དགེ་ཚུལ་ཕ་ལ་ནི། དགེ་སློང་ཕའི་སྡོམ་བསྡུས་ཀྱི་ལྟུང་བ་ཉིས་བརྒྱ་
ང་གསུམ་ནས་ལྟུང་མེད་ཕྱེད་དང་བཅོ་བརྒྱད་གསུངས་ཏེ། སྤང་ལྟུང་གི་ནང་ནས། ༡ གོས་
དང༌༑ ༢ ལྷུང་བཟེད་ཞག་བཅུ་འཆང་སྤང་གཉིས་དང༌། ༣ ཆོས་གོས་ཞག་གཅིག་
འབྲལ་ལྟུང་དང༌། ༤ དགོན་པ་བའི་འབྲལ་ལྟུང་དང༌། ༥ ཟླ་འཇོག་དང༌། ༦
གསོག་འཇོག་བྱེད་པ་བཅས་དང༌། ལྟུང་བྱེད་འབའ་ཞིག་པའི་ནང་ནས། ༧ གཞན་གྱི་
རིན་པོ་ཆེ་ལ་རེག་པ་དང༌། ༨ མེ་ལ་རེག་པ་དང༌། ༩ ས་རྐོ་བ་དང༌། ༡༠ སྤང་ཟ་དང༌།
༡༡ བྱིན་ལེན་མ་བྱས་པར་ཟ་བ་དང༌། ༡༢ གསོག་འཇོག་ཟ་བ་དང་། ༡༣ སྐྱེ་བ་གཅོད་
པ་དང་། ༡༤ ས་བོན་འཇོམས་པ་དང༌། ༡༥ ནུབ་ལྷག་ཉལ་བའི་ཕྱེད་དང༌། ༡༦ ལས་
གྲལ་ནས་མི་སྨྲ་བར་འགྲོ་བ་དང༌། ཉེས་བྱས་ཀྱི་ནང་ནས། ༡༧ ཤིང་ལ་འཛེགས་པ་དང༌།
༡༨ རྩ་སྔོན་མི་གཙང་འདོར་བ་གཉིས་བཅས་སྡོམ་བསྡུས་ཉིས་བརྒྱ་ང་གསུམ་གྱི་གྲངས་འདྲེན་
ནང་སྐྱེ་བ་གཅོད་པ་དང་ས་བོན་འཇོམས་པ་གཉིས་གཅིག་ཏུ་བགྲངས་ཡང་འདིར་སོ་སོར་
འདྲེན་པ་ནི། དགེ་སློབ་མའི་རྗེས་མཐུན་གྱི་ཆོས་དྲུག་གི་ནང་སྐྱེ་བ་གཅོད་པ་ཟུར་དུ་བགྲངས་
པའི་གནད་ཀྱིས་ཡིན་ནོ། །སྐབས་འདིར། ཀུན་མཁྱེན་ལྔ་པ་ཆེན་པོའི་ལས་ཆོག་རྣམ་རྒྱལ་
གསེར་མདོག་ཤོག ༩༢ ལས། ལས་ལ་འདུན་པ་ཕྱིར་འགྱུར་བའི་ལྟུང་བ་ཡང་མེད། ཅེས་
དགེ་ཚུལ་ཕ་མ་ལ་ལྟུང་མེད་ཕྱེད་དང་བཅུ་དགུ་གསུངས་ལ། ལས་གྲལ་ནས་མི་སྨྲ་འགྲོ་བགྲངས་
ན་འདུན་པ་ཕྱིར་འགྱུར་མི་བགྲངས་པའི་རྒྱུ་མཚན་དཔྱད་པར་བྱའོ།།
དགེ་ཚུལ་མ་ལ་དགེ་སློང་མའི་སྡོམ་བསྡུས་ཀྱི་ལྟུང་བ་སུམ་བརྒྱ་དྲུག་ཅུ་རྩ་བཞི་ཡི་ནང་
ནས་ལྟུང་མེད་དུ་གྱུར་པ་ཉི་ཤུ་རྩ་གཅིག་ཡོད་ལ། དགེ་སློང་མ་ལ་དགོན་པ་བའི་འབྲལ་ལྟུང་
གི་བཅས་པ་མེད་པས་དེ་དོར་བའི་སྔར་གྱི་བཅུ་བདུན་གྱི་སྟེང་དུ། ཆོས་གོས་རྙེད་པའི་ཉི་
མ་དང་པོ་ལ་བྱིན་གྱིས་མ་བརླབས་པ་དང་། ཟླ་བ་ཕྱེད་ལ་བྱིན་གྱིས་མ་བརླབས་པ་དང་། རང་

གིས་བསྙེན་པར་རྫོགས་པར་མི་བྱེད་པ་དང་། ཁྱིམ་པའི་ཡོས་སོགས་རྗེན་པར་འཚོད་པ་སྟེ་
བཞི་བསྣན་པས་ཉེར་གཅིག་གོ ། 
དགེ་སློབ་མ་ལ་དགེ་སློང་མའི་སྡོམ་བསྡུས་ཀྱི་ལྟུང་བ་སུམ་བརྒྱ་དྲུག་ཅུ་རྩ་བཞི་ནས་ལྟུང་
མེད་དུ་འགྱུར་བ་བཅོ་ལྔ་ཡོད་དེ། དགེ་ཚུལ་མའི་ལྟུང་མེད་ཉེར་གཅིག་གི་ནང་ནས་གཞན་
གྱིས་རིན་པོ་ཆེ་ལ་རེག་པ་དང་བྱིན་ལེན་མ་བྱས་པ་ཟ་བ་དང་གསོག་འཇོག་བྱས་པ་ཟ་བ་དང་རྩ་
སྔོན་གཅོད་པ་དང་ས་རྐོ་བ་སྟེ་ལྔ་ནི། རྗེས་མཐུན་གྱི་ཆོས་ཀྱི་ནང་དུ་ཡོད་པས་དགེ་སློབ་མ་
ལ་བླངས་འདས་སུ་འགྱུར་ལ། གསོག་འཇོག་བྱེད་པ་ལ་ཕྱོགས་མཐུན་འབྱུང་བས་དེ་དྲུག་
དོར་བའི་ལྷག་མ་བཅོ་ལྔ་ནི་ལྟུང་མེད་དོ། །མདོར་ན། རྗེས་ཆོས་དྲུག་གི་ནང་ནས་འདོམ་
གྱི་སྤུ་བྲེག་པ་དེ་མ་གཏོགས་ལྷག་མ་ལྔ་ནི་དགེ་ཚུལ་ཕ་དང་མ་ལ་ལྟུང་མེད་དུ་འགྱུར་ཡང་དགེ་
སློབ་མ་ལ་བླངས་འདས་སུ་འགྱུར་བ་ཡིན་ནོ། །
ལྟུང་མེད་ཀྱི་གྲངས་འདྲེན་ཚུལ་དེ་ལྟར་བཤད་པ་ལ། ཁ་ཅིག་ན་རེ། འོ་ན། དགེ་
ཚུལ་ཕ་ལ་ལྟུང་མེད་ཕྱེད་དང་བཅོ་བརྒྱད་དུ་བགྲངས་མི་རིགས་པར་ཐལ། སྐབས་འདིར་
དགེ་ཚུལ་ཕ་ལ་ལྟུང་མེད་ཇི་འགྱུར་བརྩི་བ་དེ་དགེ་སློང་ཕའི་སྡོམ་བསྡུས་ཀྱི་ལྟུང་བ་ཉིས་བརྒྱ་
ང་གསུམ་ནང་ནས་ཇི་ཙམ་དགེ་ཚུལ་ལ་ལྟུང་མེད་འགྱུར་ཚུལ་བརྩི་བ་གང་ཞིག དགེ་སློང་
ཕའི་སྡོམ་བསྡུས་ཀྱི་ལྟུང་བའི་ནང་ནས་འདྲེན་ན་ཕྱེད་དང་བཅུ་བདུན་ལས་མེད་པའི་ཕྱིར་ཏེ།
སྐྱེ་བ་གཅོད་པ་དང་ས་བོན་འཇོམས་པ་གཉིས་གཅིག་ཏུ་འདྲེན་དགོས་པའི་ཕྱིར། ཟེར། དེ་
ལ༑ འགའ་ཞིག་གིས་ལན་གདབ་པར། དགེ་སློང་ཕ་ཡི་སྡོམ་བསྡུས་ཀྱི་ལྟུང་བའི་ངོ་གྲངས་
ནས་བརྩིས་ན། དགེ་ཚུལ་ཕ་ལ་སྐྱེ་བ་གཅོད་པ་དང་ས་བོན་འཇོམས་པ་གཉིས་གཅིག་ཏུ་བྱས་
ཏེ་ལྟུང་མེད་ཕྱེད་དང་བཅུ་བདུན་ཡིན་ཀྱང༌། འདིར་བྱེ་བྲག་བཤད་མཚོར། སྐྱེ་བ་གཅོད་
པ་དང་ས་བོན་འཇོམས་པ་གཉིས་སོ་སོར་བྱས་ཏེ་ཕྱེད་དང་བཅོ་བརྒྱད་བགྲངས་པ་ནི་དགེ་

སློབ་མ་ལ་སྐྱེ་བ་གཅོད་པ་རྗེས་མཐུན་གྱི་ཆོས་སུ་ཡོད་པས་བླངས་འདས་དང་ས་བོན་འཇོམས་
པ་ལྟུང་མེད་དུ་འགྱུར་པས་ན་དེ་གཉིས་སོ་སོར་འདྲེན་ནོ། །ཞེས་ཟེར་རོ། །ཡང་ཁ་ཅིག་
གིས༑ དགེ་སློབ་མ་ལ་ལྟུང་མེད་ཕྱེད་དང་བཅོ་ལྔར་འདྲེན་མི་རིགས་པར་ཐལ། དགེ་སློབ་
མ་ལ་ལྟུང་མེད་ཕྱེད་དང་བཅུ་བཞིར་འགྱུར་བའི་ཕྱིར། དེར་ཐལ། ལྟུང་བྱེད་ནས་སྐྱེ་བ་
གཅོད་པ་དང༌། ཉེས་བྱས་ནས་རྩ་སྔོན་མི་གཙང་འདོར་བ་གཉིས་ཀ་བླངས་འདས་ཡིན་པའི་
ཕྱིར་ཏེ། རྗེས་ཆོས་དྲུག་འདྲེན་པ་ན། ཀརྨ་ཤ་གཏམ་ལས། རྩ་སྔོན་དག་ཀྱང་བཅད་མི་
བྱ༑ ༑ཞེས་འབྱུང་ཞིང༌། འདུལ་བ་རྒྱ་མཚོ་ལས། 
གསེར་ལ་བཟུང་བར་མི་བྱ་ཞིང་། །
འདོམས་ཀྱི་སྤུ་ནི་བྲེག་མི་བྱ། ། 
བྱིན་ལེན་མ་བྱས་ཟ་མི་བྱ། །
གསོག་འཇོག་བྱས་པ་ཟ་མི་བྱ། །
རྩ་སྔོན་མི་གཙང་འདོར་མི་བྱ། །
མིས་ནི་རྐོ་བ་མི་བྱ་བ། །
རྗེས་མཐུན་ཆོས་ནི་རྣམ་དྲུག་སྤོང་། །
ཞེས་གསུངས་པའི་ཕྱིར། ཁྱབ་སྟེ། བྱེ་བྲག་བཤད་མཚོའི་ལྟུང་མེད་ཕྱེད་དང་བཅོ་བརྒྱད་
གྲངས་འདྲེན་ནང༌། སྐྱེ་བ་གཅོད་པ་དང་རྩ་སྔོན་མི་གཙང་འདོར་གཉིས་ཀ་བགྲངས་པའི་
ཕྱིར༑ ཟེར། དེ་ལ་ལན་དུ། ལ་ལས། རྗེས་ཆོས་དྲུག་འདྲེན་པ་ན། འདྲེན་ཚུལ་གཉིས་
ཡོད་པས། སྐྱེ་བ་གཅོད་པ་འདྲེན་ན་རྩ་སྔོན་མི་གཙང་འདོར་བ་མི་འདྲེན་ཞིང༌། རྩ་སྔོན་
མི་གཙང་འདོར་བ་འདྲེན་ན། སྐྱེ་བ་གཅོད་པ་མི་འདྲེན་ལ། སྐབས་འདིར། སྐྱེ་བ་གཅོད་
པ་འདྲེན་པའི་དབང་དུ་མཛད་པ་ཡིན་ནོ། །ཞེས་སྨྲ། 

དེ་ལྟར་མ་རྫོགས་གསུམ་ལ་ལྟུང་མེད་ཇི་ལྟར་འགྱུར་བ་བཤད་ཟིན་ནས། དེ་གསུམ་ལ་
ཕྱོགས་མཐུན་ཇི་ལྟར་འགྱུར་ཚུལ་འཆད་པ་ནི། 
སྡོམ་ལས།
དེ་ཡི་ཕྱོགས་དང་མཐུན་པ་ཞེས་སོགས་མདོས། ། 
རྫུན་དང་སྲོག་གཅོད་བཞི་དང་ཕམ་གཞན་གཉིས། །
བླངས་འདས་ཉེར་གཉིས་ལྟུང་མེད་རྣམས་དང་བཅས།
 སྡོམ་བསྡུས་སུམ་ཅུ་རྩ་ཕྱེད་དགུ་མ་གཏོགས། ། 
ཉིས་བརྒྱ་ཕྱེད་དང་བཅོ་ལྔ་ཕྱོགས་མཐུན་ནོ། ། 
ཞེས་པ་སྟེ། དགེ་ཚུལ་ལ་དགེ་སློང་གི་སྡོམ་བསྡུས་ཀྱི་ལྟུང་བ་ཉིས་བརྒྱ་ང་གསུམ་ནང་ནས།
ལྟུང་མེད་ཕྱེད་དང་བཅུ་བདུན་སྟེང་། དགེ་ཚུལ་ལ་བླངས་འདས་སུ་འགྱུར་བ་ལ། རྫུན་
བཅུ་གསུམ་དང༌། སྲོག་གཅོད་བཞི་དང༌། ཕམ་པ་གཞན་གཉིས་ཏེ་བཅུ་དགུའི་སྟེང་ཕྱི་
དྲོའི་ཁ་ཟས་དང༌། ཉམས་པ་གསུམ་གྱི་ནང་ནས་ཁྱིམ་པའི་རྟགས་འཆང་བ་ཁ་དོག་མ་བསྒྱར་
བའི་གོས་འཆང་བ་དང་། ཆང་འཐུང་བ་སྟེ་གསུམ་བསྣན་པས་ཉེར་གཉིས་ཏེ་སོ་དགུ་འདོར་
བའི་ལྷག་མ་ཉིས་བརྒྱ་ཕྱེད་དང་བཅོ་ལྔ་ནི་ཕྱོགས་མཐུན་ནོ་ཞེས་སོ། ། 
སྡོམ་ལས།
བསྡུ་ན་གཞི་བཅུ་ཊཱིཀྐ་ལས། ། 
རྟགས་དང་སློང་དང་སྣོད་དང་ནི། །

ལོངས་སྤྱོད་འཕྱར་གཡེང་འདོད་པ་དང༌།
གནོད་པ་དང་ནི་གནས་པ་དང་། །
མ་གུས་མི་སྦྱོང་གཞི་ལས་བྱུང༌། ། 
ཞེས་གསུངས་བླངས་འདས་བཅུ་ཡི་ཕྱོགས་མཐུན་ཏེ། ཞེས་པ་སྟེ། དེ་ལ་བླངས་འདས་སོ་
དྲུག་རྣམས་བསྡུ་ན་འདིར་ཊཱིཀྐ་རྒྱ་ཆེར་འགྲེལ་ལས་གསུངས་པའི་གཞི་བཅུའི་བླངས་འདས་
སུ་འདུས་པ་ཡིན་ལ། དེ་ལ་གཞི་བཅུ་སོ་སོའི་ངོས་འཛིན་དང༌། བླངས་འདས་བཅུ་པོ་རེ་
རེ་དང་ཕྱོགས་མཐུན་གྱི་ཉེས་བྱས་ངོས་འཛིན་བཅས་ནི།
སྡོམ་ལས། 
ཁྱིམ་པའི་རྟགས་མཐུན་རྔ་བལ་སྐྲ་བྲེག་ཉེས། ། །
ཞེས་པས་རྟགས་དང་ཞེས་པའི་བླངས་འདས་ནི་ཁྱིམ་པའི་རྟགས་བླངས་པ་ཡིན་ལ།
ཕྱོགས་མཐུན་གྱི་ཉེས་བྱས་ནི་རྔ་བལ་སོགས་ལས་བྱས་པའི་གོས་འཆང་བ་དང༌། སྐྲ་རིང་
པོར་འཇོག་པ་དང༌། བྲེག་ཚུལ་མི་ལེགས་པ་བཅས་ཡིན་ནོ། །སློང་དང་ཞེས་པའི་སློང་
བའི་གཞི་ལས་གྱུར་པའི་བླངས་འདས་ནི། འདོད་པས་རང་དོན་གསེར་དངུལ་སོགས་བཙལ་
ཏེ་ལེན་པ་ཡིན་ལ། དེའི་ཕྱོགས་མཐུན་གྱི་ཉེས་བྱས་ནི། ཟས་བསོད་པ་སློང་བ་དང་། སྤགས་
སློང་སོགས་ཡིན་ཏེ། 
སྡོམ་ལས།
རང་དོན་རིན་ཆེན་སློང་མཐུན་བསོད་སྤགས་པ། །
ཞེས་སོ། །
སྣོད་དང་ནི། ཞེས་སྣོད་ཀྱི་གཞི་ལས་གྱུར་པའི་བླངས་འདས་ནི་རིན་ཆེན་གྱི་ཁབ་རལ་

འཆང་བ་ཡིན་ལ། དེའི་ཕྱོགས་མཐུན་ནི་བ་སོའི་ཁབ་རལ་འཆང་བ་ལྟ་བུ་ཡིན་ཏེ།
སྡོམ་ལས།
རིན་ཆེན་ཁབ་རལ་ཕྱོགས་མཐུན་བ་སོ་སོགས། །
ཞེས་སོ། ། 
ལོངས་སྤྱོད་ཀྱི་གཞི་ལས་གྱུར་པའི་བླངས་འདས་ཀྱི་ཉེས་བྱས་ནི་ཕྱི་དྲོའི་ཁ་ཟས་དང་ཆང་
འཐུང་བ་ཡིན་ལ། དེའི་ཕྱོགས་མཐུན་གྱི་ཉེས་བྱས་ནི་སྒོག་བཙོང་ཟ་བ་ལྟ་བུ་ཡིན་ཏེ།
སྡོམ་ལས།
ཕྱི་དྲོའི་ཟས་དང་ཆང་འཐུང་སྒོག་བཙོང་སོགས། །
ཞེས་སོ། ། 
འཕྱར་གཡེང་དང་། ཞེས་འཕྱར་གཡེང་གི་གཞི་ལས་གྱུར་པའི་ཉེས་བྱས་ནི་གར་སོགས་
དང་ཁྲི་སྟན་ཆེ་མཐོ་ཡིན་ལ། དེའི་ཕྱོགས་མཐུན་གྱི་ཉེས་བྱས་ནི་ཆུ་ལ་རྩེ་བ་སོགས་ཡིན་ཏེ།
སྡོམ་ལས།
གར་སོགས་ཁྲི་སོགས་ཕྱོགས་མཐུན་ཆུ་ཡིས་རྩེ། །
ཞེས་སོ། །
འདོད་པའི་གཞི་ལས་གྱུར་པའི་བླངས་འདས་ནི་མི་ཚངས་སྤྱོད་ཡིན་ལ། དེའི་ཕྱོགས་
མཐུན་གྱི་ཉེས་བྱས་ནི་འབྱིན་པ་དང་ཁྲིག་ཚིག་སྨྲ་བ་སོགས་ཡིན་ཏེ།
སྡོམ་ལས།
མི་ཚངས་སྤྱོད་མཐུན་ཁྲིག་ཚིག་བསྙེན་བཀུར་སོགས།
ཞེས་སོ། །
གནོད་པ་དང་། ཞེས་པའི་གཞི་ལས་གྱུར་པའི་བླངས་འདས་ནི་སྲོག་གཅོད་བཞི་དང་དབྱེན་

སོགས་ཡིན་ལ། དེའི་ཕྱོགས་མཐུན་གྱི་ཉེས་བྱས་ནི་བརྡེག་གཟས་སོགས་ཡིན་ཏེ། 
སྡོམ་ལས། 
སྲོག་གཅོད་དབྱེན་སོགས་ཕྱོགས་མཐུན་བརྡེག་གཟས་སོགས། །
ཞེས་སོ། །
གནས་དང་། ཞེས་པའི་གནས་ནས་དབྱུང་བ་དང་འགྲོགས་པའི་གཞི་ལས་བྱུང་བ་ནི།
ཞེས་སོ།།
དགེ་འདུན་གྱི་གནས་ནས་དབྱུང་བ་དང་ལྷན་ཅིག་གནས་པ་ཡིན་ལ། དེའི་ཕྱོགས་མཐུན་
ནི་ཁྱིམ་པ་སོགས་དང་ལྷན་ཅིག་འདྲེས་པ་ཡིན་ནོ། ། 
 སྡོམ་ལས།
གནས་དབྱུང་གནས་པའི་ཕྱོགས་མཐུན་ཁྱིམ་སོགས་དང་། 
མ་གུས་པའི་གཞི་ལས་གྱུར་པའི་བླངས་འདས་ནི། མཁན་པོར་གསོལ་བ་བཏབ་པ་ལས་
ཉམས་པ་ཡིན་ལ། དེའི་ཕྱོགས་མཐུན་གྱི་ཉེས་བྱས་ནི་རྒན་པ་སོགས་ལ་མ་གུས་པ་ཡིན་ཏེ།
སྡོམ་ལས། 
མཁན་པོར་མ་གུས་ཕྱོགས་མཐུན་རྒན་པ་སོགས། ། 
ཀུན་ཚོགས་གནས་དབྱུང་གནས་པའི་ཕྱོགས་མཐུན་ཁྱིམ་སོགས་དང༌། །
ཞེས་སོ། །
མི་སྦྱོང་གཞི་ལས་བྱུང་ཞེས་མི་སྦྱོང་བའི་གཞི་ལས་གྱུར་པ་ནི།
གནས་མི་བྱེད་པ་སོགས་ཡིན་ཏེ། 
སྡོམ་ལས།
མི་སྦྱོང་ཕྱོགས་མཐུན་གསོ་སྦྱོང་མི་བྱེད་སོགས། །
ཞེས་སོ། །

སྐབས་འདིར་བླངས་འདས་བཅུར་འཇོག་ཚུལ་ལ་ཅུང་ཟད་དཔྱད་ན། འདི་ལ་ཁ་ཅིག་
ན་རེ། འདིར་བསྟན་པའི་བླངས་འདས་བཅུར་བགྲངས་པའི་ནང་ནས། གནས་དང་། ཞེས་
པའི་གནས་ནས་དབྱུང་བ་དང་ལྷན་གཅིག་གནས་པ་དེ་དང༌། མི་སྦྱོང་ཞེས་པས་བསྟན་པའི་
གསོ་སྦྱོང་དང་། དབྱར་གནས་མི་བྱེད་པ་གཉིས་ཆོས་ཅན། བླངས་འདས་སོ་དྲུག་པོ་གང་
རུང་ཡིན་པར་ཐལ། དགེ་ཚུལ་གྱི་བླངས་འདས་ཡིན་པའི་ཕྱིར། འདིར་བཤད་པའི་རྟགས་
སོགས་གཞི་བཅུ་ལས་གྱུར་པའི་ལྟུང་བ་བཅུ་པོ་དེ་བླངས་འདས་ཡིན་པའི་ཕྱིར། འདོད་མི་
ནུས་ཏེ། དེ་གཉིས་བླངས་འདས་སོ་དྲུག་པོ་གང་ཡང་མིན་པའི་ཕྱིར་ཟེར། དེ་ལ། ལ་
ལས༑ རྟགས་དང་སློང་དང་སྣོད་དང་ནི། །ཞེས་སོགས་ཀྱིས་སྤྱིར་ཉེས་པའི་གཞི་ངོས་བཟུང་
ནས་དེ་དང་མཐུན་པ་གསུམ་པོ་ཅི་རིགས་ཀྱི་སྒོ་ནས་མཐུན་པའི་ཕྱོགས་མཐུན་གྱི་ཉེས་པ་ངོས་
བཟུང་བ་ཡིན་གྱི། འདིར་བཤད་པའི་གཞི་བཅུ་ལས་གྱུར་པའི་བླངས་འདས་བཅུ་འཇོག་
མི་དགོས་སོ། །ཞེས་ལན་འདེབས་བྱེད། དེ་ལ། འགའ་ཞིག་གིས། ལན་འདེབས་ཚུལ་དེ་
མི་འཐད་པར་ཐལ། འདིར་བཤད་པའི་གཞི་བཅུ་ལས་གྱུར་པའི་བླངས་འདས་བཅུ་འཇོག་
དགོས་པའི་ཕྱིར་ཏེ། པཎ་ཆེན་མཆོག་གི་འདུལ་བ་སྤྱིར་བསྟན་མཐའ་དཔྱོད་ཤོག ༡༢ ལས།
བླངས་འདས་བཅུ་དང་ཕྱོགས་མཐུན་པའི་ཉེས་བྱས་ཀྱི་ངོས་འཛིན་ཡོད་དེ། ཞེས་གསུངས་
པའི་ཕྱིར།
གནས་པའི་གཞི་ལས་གྱུར་པ་དང༌། མི་སྦྱོང་བའི་གཞི་ལས་གྱུར་པའི་ལྟུང་བའི་ངོས་
འཛིན་སྐབས་སུ་ཡང་། དེ་ཉིད་ལས། དགེ་ཚུལ་བསྙིལ་བ་དང་ལྷན་ཅིག་ཉལ་བ་སོགས་
ནི་གནས་པའི་གཞི་ལས་གྱུར་པའི་བླངས་འདས་དང་ཕྱོགས་མཐུན་ཞེས་དང་། གསོ་སྦྱོང་
དང་དགག་དབྱེ་མི་བྱེད་པ་ནི། མི་སྦྱོང་བའི་གཞི་ལས་གྱུར་པའི་བླངས་འདས་དང་ཕྱོགས་
མཐུན་པ་རྣམས་ཡིན་པའི་ཕྱིར། ཞེས་གསུངས་པའི་ཕྱིར་རོ། །ཟེར། དེ་ལ་ལན་འདེབས་

པར༑ ལ་ལ་ན་རེ། གནས་ནས་དབྱུང་བ་དང་ལྷན་ཅིག་གནས་པ་ཁོ་རང་བླངས་འདས་
མིན་གྱི་ཕྱོགས་མཐུན་ཡིན་ལ། དེ་ཉིད་བླངས་འདས་གང་དང་ཕྱོགས་མཐུན་པར་འཇོག་
པའི་གནས་པའི་གཞི་ལས་གྱུར་པའི་བླངས་འདས་དངོས་ནི། སྡོམ་པ་མཐའ་དག་ཉམས་
པའི་བླངས་འདས་ལ་འཇོག་ལ། དེ་ནི་ཕམ་འདྲ་བཞིའི་ལྟུང་བ་ལ་བྱེད་དེ། དགེ་ཚུལ་ལ་
ཕམ་འདྲ་བྱང་ན་དགེ་ཚུལ་གྱི་སྡོམ་པ་ཕམ་འདྲ་འཆབ་བཅས་དང་འཆབ་མེད་ཅི་རིགས་པས་
ཉམས་པ་ཡིན་པའི་ཕྱིར། དེ་བཞིན་དུ། གསོ་སྦྱོང་དང་དགག་དབྱེ་མི་བྱེད་པ་ནི་བླངས་
འདས་སུ་མི་འཇོག་གི དེ་གཉིས་ཕྱོགས་མཐུན་དུ་འཇོག་པ་ཡིན་ལ། དེ་ཉིད་བླངས་འདས་
གང་དང་ཕྱོགས་མཐུན་དུ་འཇོག་པའི་བླངས་འདས་ནི་སྡོམ་པ་མཐའ་དག་ཉམས་པའི་བླངས་
འདས་ལ་བྱེད་ཅིང༌། དེ་ནི་གོང་སྨོས་ཕམ་འདྲའི་ལྟུང་བ་ལ་བྱེད་པ་ཡིན་པའི་ཕྱིར། གནས་
པའི་གཞི་ལས་གྱུར་པའི་ཕྱོགས་མཐུན་དང་། མི་སྦྱོང་བའི་གཞི་ལས་གྱུར་པའི་ཕྱོགས་མཐུན་
གཉིས་སྡོམ་པ་མཐའ་དག་ཉམས་པའི་བླངས་འདས་ཀྱི་ཕྱོགས་མཐུན་དུ་འཇོག་དགོས་པའི་
ཁུངས་ནི། མཚོ་ཊཱིཀ་གཞི་སྨད་ཤོག ༨༩ ལས། (གནས་ནས་ཕྱུང་བ་དང་འགྲོགས་པ་
སྟེ༑ སྡོམ་པ་མཐའ་དག་ཉམས་པའི་ཕྱོགས་དང་མཐུན་པའོ། །)ཞེས་དང་།(མི་སྦྱོང་
བ་ནི། གསོ་སྦྱོང་དགག་དབྱེ་མི་བྱེད་པ་དང་། གནས་ལ་མི་བརྟེན་པ་སྟེ། སྡོམ་པ་མཐའ་
དག་ཉམས་པའི་ཕྱོགས་མཐུན་ནོ། །)ཞེས་གསུངས་པའི་ཕྱིར། ཞེས་ཟེར་བ་དང་། ཡང་
ལ་ལས། གནས་ནས་དབྱུང་བ་དང་ལྷན་ཅིག་གནས་པ་དང༌། གསོ་སྦྱོང་དང་དགག་དབྱེ་
སོགས་མི་བྱེད་པ་དང་གཉིས་བར་མ་གསུམ་ལས་ཉམས་པ་ནི་སྡོམ་པ་མཐའ་དག་ཉམས་པའི་
བླངས་འདས་ཡིན་པས་དེ་དང་ཕྱོགས་མཐུན་པ་ལ་འཇོག་ཅེས་ཀྱང་ཟེར་བས་དཔྱད་པར་བྱའོ།།
སྐབས་འདིར། པཎ་ཆེན་བསོད་ནམས་གྲགས་པ་མཆོག་གིས་འདུལ་བའི་མཐའ་དཔྱོད་
ཤོག ༡༣ ལས། བླངས་འདས་བཅུ་དང་ཕྱོགས་མཐུན་པའི་ཉེས་བྱས་ཀྱི་ངོས་འཛིན་ཡོད་

དེ༑ ཞེས་རྒྱ་ཆེར་འགྲེལ་ལས། རྟགས་དང་སློང་དང་སྣོད་དང་ནི། །ཞེས་སོགས་ཀྱི་སྐབས་
སུ་བླངས་འདས་བཅུ་དང་དེ་དག་རེ་རེ་དང་ཕྱོགས་མཐུན་གྱི་ཉེས་བྱས་འཇོག་ཚུལ་གསུངས་
ལ༑ གཞི་བཅུས་བསྡུས་པའི་བླངས་འདས་གཞན་རྣམས་ཀྱི་ངོས་འཛིན་སླ་ཡང༌། གནས་
དང་༑ མ་གུས་པ་དང་། མི་སྦྱོང་པ་གསུམ་གྱི་གཞི་ལས་གྱུར་པའི་ངོས་འཛིན་དཀའ་བས་
དེ་གསུམ་གྱི་ངོས་འཛིན་ཡིག་ཆ་སོ་སོས་ཇི་ལྟར་བཞེད་ཚུལ་ནི། 
དེ་ལ། པཎ་ཆེན་མཆོག་གི་འདལ་བའི་མཐའ་དཔྱོད་ཤོག ༡༣ ལས། དགེ་ཚུལ་
བསྙིལ་བ་དང་ལྷན་ཅིག་ཉལ་བ་སོགས་ནི་གནས་པའི་གཞི་ལས་གྱུར་པའི་བླངས་འདས་དང་
ཕྱོགས་མཐུན། དཀོན་མཆོག་གསུམ་ལ་མ་གུས་པ་སོགས་ནི་མ་གུས་པའི་གཞི་ལས་གྱུར་
པའི་བླངས་འདས་དང་ཕྱོགས་མཐུན། གསོ་སྦྱོང་དང་དགག་དབྱེ་མི་བྱེད་པ་ནི་མི་སྦྱོང་བའི་
གཞི་ལས་གྱུར་པའི་བླངས་འདས་དང་ཕྱོགས་མཐུན་རྣམས་ཡིན་པའི་ཕྱིར། ཞེས་གསུངས་
སོ༑ ༑ 
རྗེ་བཙུན་ཆོས་ཀྱི་རྒྱལ་མཚན་གྱི་འདུལ་བའི་མཐའ་དཔྱོད་ཤོག ༢༥༠ ལས། གནས་
པའི་གཞི་ལས་གྱུར་པའི་བླངས་འདས་ནི། དགེ་འདུན་གྱིས་གནས་ནས་དབྱུང་བའི་མཚན་
མི་མཐུན་པ་དང་ལྷན་ཅིག་གནས་པའོ། །དེའི་ཕྱོགས་མཐུན་ནི་ཁྱིམ་པ་དང་མུ་སྟེགས་ཅན་
ལ་སོགས་དང་ལྷན་ཅིག་ཡུན་རིང་གནས་པ་ལྟ་བུའོ། །དགུ་པ་མ་གུས་པའི་གཞི་ལས་བླངས་
འདས་ནི་མཁན་སློབ་དང་དཀོན་མཆོག་སོགས་ལ་མ་གུས་པ་བྱེད་པའོ། །དེའི་ཕྱོགས་མཐུན་
ནི་གྲོགས་ཚངས་པར་མཚུངས་པར་སྤྱོད་པ་རྣམས་ལ་མ་གུས་པའོ། །བཅུ་པ་མི་སྦྱོང་བའི་
གཞི་ལས་བླངས་འདས་ནི་གསོ་སྦྱོང་དང་དབྱར་གནས་དགག་དབྱེ་མི་བྱེད་པ་དང་གནས་ཀྱི་
བླ་མ་ལ་མ་བརྟེན་པར་འདུག་པ་ལྟ་བུའོ། །དེའི་ཕྱོགས་མཐུན་ནི་དབྱར་གྱི་དམ་ཚིག་མ་སྲུང་
བ་དང་དབྱར་རལ་བར་བྱེད་པ་ལྟ་བུའོ། །ཞེས་གསུངས་པས། མཚན་མི་མཐུན་དང་ལྷན་

ཅིག་གནས་པ་དང་དཀོན་མཆོག་ལ་མ་གུས་པ་དང་གསོ་སྦྱོང་དང་དབྱར་དགག་དབྱེ་མི་བྱེད་
པ་རྣམས་བླངས་འདས་སུ་བཞེད་པར་མངོན་ནོ། ། 
ཀུན་མཁྱེན་འཇམ་དབྱངས་བཞད་པའི་འདུལ་བ་སྤྱི་བསྟན་དབུ་ཕྱོགས་ཤོག༡༥ ལས།
གཞི་བཅུ་ལ་བླངས་འདས་བཅུ་ཡོད་ཅིང་། ཕྱོགས་མཐུན་ཐམས་ཅད་དེ་བཅུའི་ཕྱོགས་མཐུན་
བཅུར་འདུ་བའི་ཕྱིར། ཞེས་གསུང་འདུག་པས་སྐབས་འདིར་བླངས་འདས་ལ་གཞི་བཅུ་
ལས་གྱུར་པའི་བླངས་འདས་བཞག་ནས་ཕྱོགས་མཐུན་གྱི་ཉེས་པ་ཐམས་ཅད་བླངས་འདས་
བཅུ་པོ་ཅི་རིགས་དང་ཕྱོགས་མཐུན་པར་འཇོག་ཚུལ་བཞེད་དམ་སྙམ་ཡང་། བླངས་འདས་
བཅུ་པོའི་ངོས་འཛིན་སྐབས་དེར་ཞལ་གསལ་མི་འདུག་པས་མཁས་པའི་གསུང་རྒྱུན་ཇི་ཡོད་
དཔྱད་པར་ཞུའོ། །
ཀུན་མཁྱེན་ལྔ་པ་ཆེན་པོས་མཛད་པའི་ལས་ཆོག་རྣམ་རྒྱལ་གསེར་མདོག་ཤོག ༩༣ ལས།
གནས་པའི་ལ། འགྲེལ་ཆེན། བུད་མེད་དང་ཉལ་བ་བླངས་འདས་དང༌། བསྙིལ་བ་དང་
ཁྱིམ་པ་མུ་སྟེགས་པ་སོགས་དང་ཉལ་བ་ཕྱོགས་མཐུན་དུ་བྱེད་ལ། འོད་ལྡན། སྔ་མ་མི་ཚངས་
སྤྱོད་དང༌། ཕྱི་མ་སྡོམ་པ་མཐའ་དག་ལས་ཉམས་པའི་ཕྱོགས་མཐུན་ཉིད་དུ་འདོད་དོ། །མ་
གུས་པའི་ལ། འགྲེལ་ཆེན། དཀོན་མཆོག་གསུམ་ལ་མ་གུས་པ་བླངས་འདས་དང་། མཁན་
སློབ་སོགས་ལ་མ་གུས་པ་ཕྱོགས་མཐུན་དུ་འཆད་ཅིང་། འོད་ལྡན་གནས་ལ་མ་གུས་པ་སྡོམ་
པ་མཐའ་དག་ཉམས་པའི་དང་། མཁན་པོ་ལ་མ་གས་པ་མཁན་པོར་གསོལ་བ་བཏབ་པའི་
ཕྱོགས་མཐུན་དང༌། གང་ཟག་གཞན་ལ་མ་གུས་པ་ནི་མཁན་པོ་ལ་མ་གུས་པའི་ཕྱོགས་མཐུན་
ནོ༑ ༑མི་སྦྱོང་བ་ལའང་། འགྲེལ་ཆེན། གསོ་སྦྱོང་དགག་དབྱེ་སོགས་མི་བྱེད་པའི་སྒོ་
ནས་བསླབ་པ་འདྲལ་ལ་བླངས་འདས། གསོ་སྦྱོང་སོགས་ལ་གཡེལ་བ་ཕྱོགས་མཐུན་དུ་བཞེད་
ལ༑ འོད་ལྡན་ནི། གསོ་སྦྱོང་དང་དགག་དབྱེ་མི་བྱེད་པ་ཉིད་ཕྱོགས་མཐུན་དུ་བཞེད་ལ།

ཞེས་གསུངས་ལ། དེ་ཡང་གོང་དུ་འགྲེལ་ཆེན་དང༌། འོད་ལྡན་སོ་སོའི་བཞེད་ཚུལ་བཀོད་
པར་མཛད་པ་ལྟར། རྟགས་སོགས་བཅུའི་ནང་ནས་གནས་པ་ལ། འགྲེལ་ཆེན་ལས། བུད་
མེད་དང་ལྷན་ཅིག་ཉལ་བ་གནས་པ་ཞེས་པའི་བླངས་འདས་དང་དེའི་ཕྱོགས་མཐུན་ལ་ཁྱིམ་
པ་མུ་སྟེགས་པ་སོགས་ལྷན་ཅིག་ཉལ་བ་ལ་འཇོག་ཅེས་གསལ་ཡང་བུད་མེད་དང་ལྷན་ཅིག་
ཉལ་བ་དགེ་ཚུལ་བླངས་འདས་སུ་འཇོག་དཀའ་བས་དཔྱད་དགོས་པ་དང༌། འོད་ལྡན་ལྟར་
ན༑ གནས་པ་ཞེས་པ་མི་ཚངས་སྤྱོད་ལ་སྦྱར་ཡང་། དེ་ནི་རྟགས་སོགས་བཅུའི་ནང་ནས་
འདོད་པའི་གཞི་ལ་སྦྱར་ཟིན་པས་དེ་དང་བཟློས་མིན་དཔྱད་དགོས་སོ། །མ་གུས་པའི་གཞི་
ཞེས་པ། འགྲེལ་ཆེན་མཆོག་གསུམ་ལ་མ་གུས་པའི་བླངས་འདས་དང༌། དེའི་ཕྱོགས་མཐུན་
ལ་མཁན་པོ་སོགས་དང་རྒན་པ་ལ་མ་གུས་པ་ལ་འཆད་ཀྱང་། མཆོག་གསུམ་ལ་མ་གུས་པ་
བླངས་འདས་སོ་དྲུག་ནང་མེད་པས་དཔྱད་དགོས། མི་སྦྱོང་བ་ལ་གསོ་སྦྱོང་དང་དགག་དབྱེ་
སོགས་མི་བྱེད་པའི་བླངས་འདས་ལ་བཞེད་ཀྱང་། དེ་ཡང་། བླངས་འདས་སོ་དྲུག་ནང་
མེད་པས་དཔྱད་པར་ཞུའོ། །
ཕྱོགས་མཐུན་གྱི་མཚན་ཉིད་ནི། པཎ་ཆེན་མཆོག་གི་འདུལ་བའི་མཐའ་དཔྱོད་ཤོག ༡༢
ལས༑ ངོ་བོའི་དབང་དུ་བྱས་ན། ལྟུང་བ་རྣམ་གཞག་དང་མཐུན་པ་གསུམ་གང་རུང་གིས་
མཐུན་ཞིང་དངོས་སུ་ཁས་བླངས་པ་ལས་འདས་པ་མ་ཡིན་པའི་ཁ་ན་མ་ཐོ་བ་ཞིག་ལ་འཇོག་
པའི་ཕྱིར། མཐུན་པ་གསུམ་ཡོད་དེ། དགག་བྱ་ཉེས་དམིགས་མཐུན་པ། སྦྱོར་བ་རྗེས་
སྒྲུབ་མཐུན་པ། རྒྱུད་པ་རྒྱུར་འགྲོར་མཐུན་པ་དང་གསུམ་ཡིན་པའི་ཕྱིར། ཞེས་གསུངས་
པ་ལྟར་རོ། །དེ་ལ་ཕྱོགས་མཐུན་གྱི་ཉེས་པ་རྣམས་བསྡུ་ན། སྡོམ་པ་ཉམས་པའི་ཕྱོགས་
མཐུན་དང༌། བར་མ་ཉམས་པའི་ཕྱོགས་མཐུན་གཉིས་སུ་དང་། ཡང་སྡོམ་པ་སོ་སོ་ཉམས་

པའི་ཕྱོགས་མཐུན་དང་། མཐའ་དག་ཉམས་པའི་ཕྱོགས་མཐུན་གཉིས་སུའང་འདུས་པ་ཡིན་
ཏེ༑ མཚོ་ཊཱིཀ་ཤོག ༨༩ ལས། གཉིས་པ་བསྡུ་བ་ནི། སྡོམ་པ་ཉམས་པའི་ཕྱོགས་མཐུན་
དང་བར་མ་ཉམས་པའི་ཕྱོགས་མཐུན་གཉིས་སུ་འདུས་ལ། སོ་སོར་ཉམས་པའི་ཕྱོགས་མཐུན་
དང་མཐའ་དག་ཉམས་པའི་ཕྱོགས་མཐུན་གཉིས་སུའང་འདུས་སོ། །ཞེས་གསུངས་པའི་
ཕྱིར༑ 
གོང་དུ་སྡོམ་ལས། ཡུལ་བ
ཉམས་མ་ཆགས་དང་མ་རྫོགས་བསླབ་སྦྱིན་ལ། །ཅི་འགྱུར་གསུམ་མོ།།
ཞེས་གསུངས་པ་ལྟར། ཉམས་པ་དང་མ་ཆགས་པ་ལ་ཅི་འགྱུར་དང་མ་རྫོགས་པའི་རབ་བྱུང་
གསུམ་ལ་ཅི་འགྱུར་བཤད་ཟིན་ནས། བསླབ་སྦྱིན་ལ་ཅི་འགྱུར་འཆད་པ་ནི། མདོ་རྩ་ལས།
བསླབ་པ་སྦྱིན་པ་ནི་འདྲ་བ་ཉིད་དོ། །བསྙེན་པར་མ་རྫོགས་པ་དང་ལྡན་པ་ཉིད་ཀྱང་ངོ་། །དེ་
ལ་ནི་མ་ཡིན་ནོ། །དགེ་སློབ་མ་ལ་ཡང་ངོ་། །ཞེས་པའི་མདོ་ཚན་བཞིས་བསྟན་ནོ། །དེ་
ལ༑ མདོ་ཚན་དང་པོས་བསླབ་སྦྱིན་གྱིས་ལྟུང་བའི་གཞི་ལ་ཞུགས་ན་དམིགས་བསལ་གསུམ་
མ་གཏོགས་སྡེ་ལྔ་མཐའ་དག་བསྐྱེད་པ་རྣམ་དག་དང་འདྲ་ཞེས་བསླབ་སྦྱིན་ལ་ཅི་འགྱུར་དངོས་
སུ་བསྟན་ལ། མདོ་ཚན་ཕྱི་མ་གསུམ་ནི་དེའི་ཞར་ལ་འཕྲོས་པ་སྟེ། དེ་ཡང་། བསྙེན་པར་
མ་རྫོགས་པ་དང་ལྡན་པ་ཉིད་ཀྱང་ངོ༌། །ཞེས་པས་བསླབ་སྦྱིན་དེ་དགེ་སློང་རྣམ་དག་གི་ཡུལ་
ལ་བསྙེན་པར་མ་རྫོགས་པ་དང་ལྡན་ནོ། །ཞེས་པ་དང༌། དེ་ལ་ནི་མ་ཡིན་ནོ། །ཞེས་པས་
བསླབ་སྦྱིན་དེ་བསླབ་སྦྱིན་གྱི་ཡུལ་ལ་བསྙེན་པར་མ་རྫོགས་པ་དང་ལྡན་པ་མ་ཡིན་པ་སྟེ་བསྙེན་
རྫོགས་དང་ལྡན་ཞེས་པ་དང༌། དགེ་སློབ་མ་ལ་ཡང་ངོ་། །ཞེས་པས་བསླབ་སྦྱིན་དེ་དགེ་
སློབ་མའི་ཡུལ་ལའང་བསྙེན་པར་མ་རྫོགས་པ་དང་ལྡན་པ་མིན་པ་སྟེ་བསྙེན་པར་རྫོགས་པ་
དང་ལྡན་ཞེས་བསྟན་པ་ཡིན་ནོ། ། 

དེ་ལ། བསླབ་པ་སྦྱིན་པ་ནི་འདྲ་བ་ཉིད་དོ། །ཞེས་པའི་མདོ་འདི་ཚིག་བསྐྱུངས་ཡིན་
ཏེ༑ མཚོ་ཊཱིཀ་ཤོག ༩༡ ལས། འདི་ནི་ལུང་ཞུ་བ་ལས། ཇི་ལྟར་དགེ་སློང་ལ་མཐར་
འགྱུར་བ་དེ་བཞིན་དུ་བསླབ་པ་སྦྱིན་པ་ལ་ཡང་མཐར་འགྱུར་རོ། །ཞེས་ལྟུང་བ་སྡེ་བཞི་པོ་
རྣམས་རེ་རེ་ལ་རེ་རེ་གསུངས་པ་ཚིག་གཅིག་ཏུ་བསྡུས་པའོ། ། 
མདོ་ཚན་དང་པོ་འདིའི་དོན་འཆད་པ་ལ།
འདི སྡོམ་ལས།
བསླབ་སྦྱིན་འདྲ་སོགས་གོང་དུ་བཤད་ཟིན་ཅིང་། །
ཞེས་པ་སྟེ། དེ་ཡང་། བསླབ་སྦྱིན་དགེ་སློང་གིས་ལྟུང་བའི་གཞི་ལ་ཞུགས་ན་དམིགས་བསལ་
གྱི་ལྟུང་བ། འདུན་པ་ཕྱིར་བསྒྱུར་དང་། ལས་གྲལ་ནས་མི་སྨྲ་བར་འགྲོ་བ་དང༌། དགྲ་
བཅོམ་བདེན་སྨྲ་གསུམ་མ་གཏོགས་སྡེ་ལྔ་མཐའ་དག་བསྐྱེད་པ་འདྲ་ཞེས་པའོ། །
མདོ་ཚན་གཉིས་པ། བསྙེན་པར་མ་རྫོགས་པ་དང་ལྡན་པ་ཉིད་ཀྱང་ངོ༌། །ཞེས་པའི་
མདོ་འདི་འཆད་པ་ནི།
སྡོམ་ལས།
མ་རྫོགས་པ་དང་ལྡན་ཉིད་ཅེས་སོགས་ཀྱིས། །
བསླབ་སྦྱིན་མ་རྫོགས་ལྡན་ལ་མུ་བཞི་སྟེ། །
རྫོགས་པའི་ལྟུང་མེད་མ་རྫོགས་ལྟུང་བ་བསྐྱེད། ། 
མ་རྫོགས་བྱ་འགྲུབ་རྫོགས་པའི་བྱ་བ་མིན། ། 
དང་པོ་བསླབ་སྦྱིན་ཡུལ་བྱས་ཞུ་བ་ལས། ། 

བསྔོས་བསྒྱུར་ཚིག་ལ་ཁྱད་དུ་གསོད། ། 
བསླབ་པ་སྤོང་དང་མི་སྨྲ་འགྲོ ། 
བཞི་ལ་ན་སྨད་དངོས་སུ་གསུངས། །
དེ་མཚུངས་གཞན་ལ་མདོར་བསྡུས་སྦྱར། ། 
དམིགས་བསལ་སྐུར་འདེབས་གསུམ་འཆབ་བརྗོད། ། 
བསླབ་སྦྱིན་ཡུལ་བྱས་རྫོགས་པར་བསྐྱེད། །  
གཉིས་པ་མ་རྫོགས་སྤྱིས་བསྐྱེད་ཀྱི། ། 
ལྟུང་བཞི་བསླབ་སྦྱིན་ཡུལ་བྱས་ན།
ོ་རྫོགས་པར་བསྐྱེད་དེ་མཚོ་ཊཱིཀ་ལས། ། 
འདོན་དང་གནས་ངན་ལེན་བརྗོད་གཉིས། །
བཞུ་ཆུང་ནས་གསུངས་བསྟན་བཅོས་མཐུན། ། 
ཞུ་ཆེན་ན་སྨད་སྦྱོར་ལ་དགོངས། ། 
བདེན་སྨྲ་ནུབ་ལྷག་མདོར་བསྡུས་སྦྱར།
གསུམ་པ་བྱིན་ལེན་ཆགས་ཤིང་རེག་ན་འཇིག །
བཞི་པ་ཁ་སྐོང་མི་འོས་ཆོ་ག་ཉམས། ། 
ཁྲི་གདིང་བཅོལ་ཡུལ་དུས་མིན་གྲོང་འགྲོའི་ཚེ།
བསླབ་སྦྱིན་སྨྲ་ཡུལ་མི་རུང་ཞུ་བར་གསུངས། ། 
ཆོས་གོས་བྱིན་རླབས་ཡུལ་ལ་མདོར་བསྡུས་སྦྱར། ། རི
ཞེས་པ་སྟེ། དེ་ལ། བསྙེན་པར་མ་རྫོགས་པ་དང་ལྡན་པ་ཉིད་ཀྱང་ངོ༌། །ཞེས་པའི་མདོ་

འདི་ནི། གཉིས་ཚོགས་ཀྱི་མདོ་ཡིན་ཏེ། བསྙེན་པར་མ་རྫོགས་པ་དང་ལྡན་པ་ལ་མུ་བཞི་
སོ་སོའི་སྐབས་སུ་ཚིག་ཚོགས་བསྐྱུངས་ཤིང་མདོར་བསྡུས་ཀྱང་སྦྱར་བའི་ཕྱིར་རོ། །བསླབ་
སྦྱིན་དགེ་སློང་དེ་བསྙེན་པར་མ་རྫོགས་པ་དང་ལྡན་པ་ལ་མུ་བཞི་སྟེ། དགེ་སློང་རྣམ་དག་
གིས་དགེ་སློང་ཡུལ་དགོས་ཀྱི་ལྟུང་བའི་གཞི་ལ་ཞུགས་པ་ན། བསླབ་སྦྱིན་ཡུལ་དུ་བྱས་ན་
དགེ་སློང་ཡུལ་དགོས་ཀྱི་ལྟུང་བ་རྫོགས་པར་མི་སྐྱེ་བའི་ཆ་ནས་བསྙེན་པར་མ་རྫོགས་པ་དང་
ལྡན་པ་དང༌། དགེ་སློང་རྣམ་དག་གིས་བསླབ་སྦྱིན་ཡུལ་དུ་བྱས་ནས་མ་རྫོགས་པ་ལ་བརྟེན་
པའི་ལྟུང་བ་རྫོགས་པར་སྐྱེས་པའི་ཆ་ནས་མ་རྫོགས་པ་དང་ལྡན་པ་དང་། བསླབ་བྱིན་གྱིས་
རྣམ་དག་ལ་བྱིན་ལེན་སོགས་མ་རྫོགས་པའི་བྱ་བ་བྱེད་ན། དེ་གྲུབ་པའི་ཆ་ནས་མ་རྫོགས་
པ་དང་ལྡན་པ་དང༌། བསླབ་བྱིན་དགེ་སློང་ལས་ཀྱི་ཁ་སྐོང་བྱེད་མི་འོས་པས་རྫོགས་པའི་
བྱ་བ་ལས་ཀྱི་ཁ་སྐོང་བྱེད་པ་སོགས་མི་འགྲུབ་པའི་ཆ་ནས་བསྙེན་པར་མ་རྫོགས་པ་དང་ལྡན་
པའོ༑ ༑
དེ་ལ། དགེ་སློང་ཡུལ་དགོས་ཀྱི་ལྟུང་བ་བཞི་བཅུ་རྩ་དྲུག་ཡོད་པའི་ནང་ནས། དམིགས་
བསལ༑ གཞི་མེད་དང་བག་ཙམ་དང༌། ལྷག་མའི་སྐུར་འདེབས་དང་། ཕམ་པ་འཆབ་
བརྗོད་གཉིས་ཏེ་ལྔ་ཕུད་པའི་ལྷག་མ་བཞི་བཅུ་ཞེ་གཅིག་གི་ཡུལ་ལ་བསླབ་སྦྱིན་སོང་ན་རྫོགས་
པ་ཡུལ་དགོས་ཀྱི་ལྟུང་བ་མི་སྐྱེ་ལ། བསླབ་སྦྱིན་ཡུལ་དུ་བྱས་ནས་དམིགས་བསལ་གྱི་ལྟུང་
བ་གོང་སྨོས་ལྔ་པོ་དེ་དག་རྫོགས་པར་བསྐྱེད་དེ། འདིར་བསླབ་སྦྱིན་ཡུལ་དུ་བྱས་ནས་གཞི་
མེད་དང་བག་ཙམ་སྐུར་འདེབས་འཇོག་ཚུལ་ནི་དོན་ལ་ཕམ་པས་གོས་ཀྱང་སྐུར་བ་འདེབས་
པ་པོས་དེས་མ་གོས་པར་འདུ་ཤེས་ཏེ་ཕམ་པས་གོས་སོ་ཞེས་སྐུར་བ་འདེབས་པ་ལ་འཇོག འོན་
ཀྱང་༑ ལྷག་མས་གོས་ཀྱང་བསླབ་སྦྱིན་ཡིན་པས་མ་ཁྱབ་པས་ལྷག་མའི་སྐར་འདེབས་ཀྱི་
ཡུལ་ལ་བསླབ་སྦྱིན་ཡོད་ཚུལ་དཔྱད་དགོས་སོ། །

དེ་ལ་ལུང་ཞུ་བ་ལས། བསྔོས་བསྒྱུར་དང༌། ཚིག་ལ་ཁྱད་གསོད་དང་། བསླབ་པ་
སྤོང་བ་དང༌། ལས་གྲལ་ནས་མི་སྨྲ་འགྲོ་བ་བཞི་ལ་བསླབ་སྦྱིན་ཡུལ་དུ་བྱས་ན་ན་སྨད་ལས་
མི་སྐྱེ་བ་དངོས་སུ་གསུངས་ལ། དེ་བཞིའི་ལྷག་མ་དགེ་སློང་ཡུལ་དགོས་ཀྱི་ལྟུང་བ་བཞི་བཅུ་
ཞེ་གཉིས་ལ་མདོར་བསྡུས་སྦྱར་རོ། །མ་རྫོགས་སྤྱིས་བསྐྱེད་པའི་ལྟུང་བ་བཞི་ནི། མ་རྫོགས་
པ་དང་ལྷན་ཅིག་འདོན་པ་དང༌། གནས་ངན་ལེན་བརྗོད་པ་དང༌། ཆོས་ཏེ་བདེན་སྨྲའི་
ལྟུང་བྱེད་དང༌། ནུབ་ལྷག་པར་ཉལ་བ་སྟེ་བཞི་ཡིན་ལ་བསླབ་སྦྱིན་ཡུལ་དུ་བྱས་ནས་ལྟུང་
བ་དེ་བཞི་རྫོགས་པར་བསྐྱེད་པ་ཡོད་ལ། དེ་ཡང་ལུང་ཞུ་བ་ལས། འདོན་པ་དང་གནས་
ངན་ལེན་བརྗོད་པ་གཉིས་བསླབ་སྦྱིན་ཡུལ་དུ་བྱས་ནས་རྫོགས་པར་བསྐྱེད་པ་དངོས་སུ་གསུངས་
ཤིང་བདེན་སྨྲ་དང་ནུབ་ལྷག་ཉལ་བ་གཉིས་ལ་དེ་ལྟར་བསྐྱེད་པ་མདོར་བསྡུས་སྦྱར་བའོ།
མདོ་ཚན་གསུམ་པ། དེ་ལ་ནི་མ་ཡིན་ནོ། །ཞེས་པའི་དོན་འཆད་པ་ལ། མདོ་དེའི་
དོན་ནི། བསླབ་བྱིན་གྱི་ཡུལ་ལ་བསླབ་བྱིན་སོང་ན་བསྙེན་པར་མ་རྫོགས་པ་དང་ལྡན་པ་མ་
ཡིན་པ་སྟེ་བསྙེན་པར་རྫོགས་པ་དང་ལྡན་པ་ཡིན་ནོ།
སྡོམ་ལས། ར་མའི་ཌ་ཟུག་E་ཡིན་ན་ཞི།པེཏྟིai
དེ་ལ་མིན་སོགས་ཕན་ཚུན་མ་ངེས་ཏེ། །
བསླབ་བྱིན་འབའ་ཞིག་ཚོགས་ལ་མུ་བཞི་པོ། །
སྔ་མ་ལས་ལྡོག་དང་པོ་དངོས་སུ་གསུངས། །
ཕྱི་མ་གསུམ་ལ་མདོར་བསྡུས་སྦྱར་བ་ཡིན། །
ཞེས་པ་སྟེ། བསླབ་བྱིན་གྱི་ཡུལ་ལ་བསླབ་བྱིན་སོང་བ་ན། རྫོགས་པའི་ལྟུང་བ་སྐྱེས་པ་དང་།
མ་རྫོགས་པའི་ལྟུང་བ་མི་སྐྱེ་པ་དང༌། མ་རྫོགས་པའི་བྱ་བ་མི་འགྲུབ་ལ། རྫོགས་པའི་བྱ་བ་
འགྲུབ་པའོ། །མདོ་འདི་ཡང་གཉིས་ཚོགས་ཡིན་ཏེ། མུ་དང་པོ་བསླབ་བྱིན་གྱི་ཡུལ་ལ་བསླབ་

བྱིན་སོང་བ་ན་རྫོགས་པའི་ལྟུང་བ་བསྐྱེད་པ་འདི་ལུང་ལས་སོ་སོར་གསུངས་པ་འདིར་ཚིག་
གཅིག་ཏུ་བསྡུས་ཤིང་།མུ་ཕྱི་མ་གསུམ་ལ་མདོར་བསྡུས་སྦྱར་བ་ཡིན་པའི་ཕྱིར་ཏེ། མཚོ་
ཊཱིཀ་གཞི་སྨད་ཤོག ༩༣ ལས། དེ་བཞིན་དུ། བརྡེག་པ་དང༌། གཟས་པ་དང་། འགྱོད་
པ་བསྐྱེད་པ་དང༌། བསྐྲོད་པ་ལ་སོགས་པ་མང་པོ་ཞིག་གི་ཡུལ་བསླབ་པ་བྱིན་པ་ལས་ལྟུང་
བྱེད་སྐྱེས་པར་ལུང་ལས་གསུངས་སོ། །ཞེས་དང༌། ཕྱི་མ་མུ་གསུམ་པོ་དེ་དག་གི་ལུང་ནི་
མདོར་བསྡུས་སོ། །ཞེས་གསུངས་པའི་ཕྱིར། 
མདོ་ཚན་བཞི་པ། དགེ་སློབ་མ་ལ་ཡང་ངོ་། །ཞེས་པའི་དོན་འཆད་པ་ནི།
སྡོམ་ལས།
དགེ་སློབ་མ་ལ་ཡང་ཞེས་མདོ་ཚན་དེས། ། 
དགེ་སློབ་མ་ལ་བསླབ་སྦྱིན་དགེ་སློང་མ། །  
བསྙེན་པར་རྫོགས་ལྡན་གསོག་འཇོག་རྒྱུ་ལྔས་འགྱུར། ། 
ཞེས་པ་སྟེ། དགེ་སློབ་མའི་ཡུལ་ལ་བསླབ་བྱིན་དགེ་སློང་མ་སོང་བ་ན་བསྙེན་པར་རྫོགས་
པ་དང་ལྡན་པ་ཡིན་ནོ། །ཞེས་པའོ། །
དེ་ལྟར་བསླབ་པའི་ཡན་ལག་བཤད་ཟིན་ནས། བསམ་པའི་ཡན་ལག་འཆད་པ་ནི། མདོ་
ནི༑ འགྲོ་བ་གཞན་གྱི་རྣམ་པ་བསྟན་པ་ལ་དགེ་སློང་གི་འདུ་ཤེས་ཡོད་པ་ལའོ། །ཞེས་པ་
འདི་ཡིན་ལ། མདོ་འདིས། གནས་སྐབས་ལུས་ཀྱི་ཡན་ལག་བསྟན་པ་དང༌། སྐབས་དོན་
བསམ་པའི་ཡན་ལག་སྟེ་གཉིས་བསྟན་པ་ཡིན་པས།
དང་པོ་ལུས་ཀྱི་ཡན་ལག་བསྟན་ཚུལ་ནི། མཚོ་ཊཱིཀ་ལྟར་ན། མདོ་འདིས། ཕམ་

ལྷག་དང་པོ་གཉིས་དང༌། མ་བྱིན་ལེན་དང་སྲོག་གཅོད་བཞི་སྟེ་ལྟུང་བ་བདུན་པོ་དེའི་དངོས་
གཞི་སྐྱེ་བ་ལ་ལུས་ཐ་མལ་དུ་གནས་པ་མི་དགོས་པས། ལྟུང་བ་བདུན་པོ་དེའི་གཞི་ལ་ཞུགས་
པའི་སྐབས་སུ་རྟེན་དགེ་སློང་རང་ཉིད་ལུས་འགྲོ་བ་གཞན་གྱི་རྣམ་པར་བསྒྱུར་ཏེ་ཐ་མལ་དུ་
མི་གནས་ཀྱང་། དགེ་སློང་གི་འདུ་ཤེས་ཡོད་ན་ལྟུང་བ་དངོས་གཞི་འབྱུང་ཞེས་བསྟན་ལ།
དེའི་ཤུགས་ལ་ལྟུང་བ་བདུན་པོ་དེ་དག་ལས་གཞན་ལྟུང་བ་གཞན་ཐམས་ཅད་ཀྱི་དངོས་གཞི་
འབྱུང་བ་ལ་རྟེན་དགེ་སློང་རང་ཉིད་ལུས་ཐ་མལ་དུ་གནས་པ་དགོས་ཞེས་བསྟན་པ་ཡིན་ནོ།།
མདོ་འདི་གཉིས་ཚོགས་ཡིན་ཏེ། མཚོ་ཊཱིཀ་གཞི་སྨད་ཤོག ༩༥ ལས། 
 མི་ཚངས་སྤྱོད་དང་སྲོག་གཅོད་བཞིའི། ། 
ལྟུང་བ་རྫོགས་གསུངས་མདོ་འདིར་བསྡུས། ། 
རྐུ་དང་འབྱིན་ལ་མདོར་བསྡུས་སྦྱར། ། 
ཞེས་གསུངས་པ་ལྟར་ལུང་ཞུ་བའི་སྐབས་སུ། མི་ཚངས་སྤྱོད་དང་སྲོག་གཅོད་བཞི་སྟེ་ལྔ་
ཡི་གཞི་ལ་ཞུགས་པ་ན་ལུས་གཞན་དུ་བསྒྱུར་ཀྱང་དགེ་སློང་གི་འདུ་ཤེས་ཡོད་ན་ལྟུང་བ་དེ་
དག་དངོས་གཞི་བསྐྱེད་ཅེས་སོ་སོར་གསུངས་པ་འདིར་ཚིག་གཅིག་ཏུ་བསྡུས་ཤིང་། མ་
བྱིན་ལེན་དང་ཁུ་བ་འབྱིན་པ་གཉིས་ཀྱི་གཞི་ལ་ཞུགས་པ་ན་དེ་ལྟར་ལྟུང་བ་དངོས་གཞི་བསྐྱེད་
པ་མདོར་བསྡུས་སྦྱར་རོ། ། 
སྐབས་འདིར། ཁ་ཅིག་ན་རེ། ལྟུང་བ་དངོས་གཞི་སྐྱེས་པ་ལ་རྟེན་ལུས་ཐ་མལ་དུ་གནས་
མི་དགོས་པའི་དམིགས་བསལ་ལ་སྲོག་གཅོད་བཞི་དང་མ་བྱིན་ལེན་དང་མི་ཚངས་སྤྱོད་གཉིས་
ཏེ་དྲུག་དང༌། དེའི་སྟེང་ཁུ་བ་འབྱིན་པ་སྟེ་བདུན་ཁོ་ན་ཡིན་ཞེས་འདོད་པ་མི་འཐད་པར་
ཐལ༑ ལྟུང་བ་བདུན་པོ་དེས་མཚོན་པའི་སྡོམ་བསྡུས་ཀྱི་ལྟུང་བ་ཕལ་ཆེ་བའི་དངོས་གཞི་སྐྱེས་
པ་ལ། རྟེན་ལུས་ཐ་མལ་དུ་གནས་པ་མི་དགོས་པའི་ཕྱིར་ཏེ། འདུལ་ཊཱིཀ་རིན་ཆེན་ཕྲེང་

བ་སྤྱིར་བསྟན་ཐད་ཤོག ༥༣ ལས། སྔ་མ་དག་ཕམ་ལྷག་དང་པོ་གཉིས་མ་བྱིན་ལེན་
སྲོག་གཅོད་པའི་ལྟུང་བ་བཞི་སྟེ་བདུན་ལ་འདྲ་ཟེར་ཡང་། སྡེ་ལྔ་ཕལ་མོ་ཆེའི་རྟེན་དུ་འདྲ་
སྟེ༑ ཞེས་དང༌། ལྔ་བཅུ་པར། ཕམ་ལྷག་ཐམས་ཅད་ཀྱི་སྐབས་སུ་འགྲོ་བ་གཞན་གྱི་རྣམ་
པ་བསྟན་པ་ན་དགེ་སློང་གི་འདུ་ཤེས་ཡོད་པ་ལ་ན་སྨད་པ་མེད་དོ། །ཞེས་གསུངས་པའི་ཕྱིར།
ཞེས་གསུངས་པའི་ཕྱིར་དང༌། ལྟུང་བ་དངོས་གཞི་སྐྱེས་པ་ལ་རྟེན་ལུས་ཐ་མལ་དུ་གནས་
པ་ཡན་ལག་ཏུ་དགོས་པ་ནི། རིན་ཕྲེང་དེའི་འཕྲོ་ལས། འོན་ཀྱང་བལ་ཐོག་པ་དང་ས་བོན་
འཇོམས་པ་དང་སྐྱེ་བ་འཇོམས་པ་ལ་སོགས་གཟུགས་བསྒྱུར་ཙམ་གྱིས་དགག་བྱ་མི་རྫོགས་
པ་རྣམས་ལ་ན་སྨད་དོ་ཞེས་གསུངས་པའི་ཕྱིར། དེས་ན། སྡེ་ལྔ་ཕལ་ཆེ་བའི་དངོས་གཞི་
རྫོགས་པ་ལ་རྟེན་ལུས་ཐ་མལ་དུ་གནས་པ་ཡན་ལག་ཏུ་མི་དགོས་པ་དང་། བལ་ཁུར་བ་དང་
ས་བོན་སྐྱེ་འཇོམས་སོགས་ཉུང་ཤས་ཤིག་གི་དངོས་གཞི་རྫོགས་པ་ལ་རྟེན་ལུས་ཐ་མལ་དུ་གནས་
པ་ཡན་ལག་ཏུ་དགོས་སོ། །ཞེས་ཟེར་རོ། ། 
དེ་ལ། འགའ་ཞིག་ན་རེ། ཤེས་བྱ་ཆོས་ཅན། ལྟུང་བ་ཕལ་ཆེ་བའི་དངོས་གཞི་རྫོགས་
པར་སྐྱེས་པ་ལ་ལུས་ཐ་མལ་དུ་གནས་པ་མི་དགོས་ཞེས་འདོད་པ་མི་འཐད་པར་ཐལ། རྟེན་
ལུས་ཐ་མལ་དུ་མི་གནས་པ་ལ་ལྟུང་བ་དངོས་གཞི་རྫོགས་པར་མི་སྐྱེ་བའི་སྡོམ་བསྡུས་ཀྱི་ལྟུང་
བ་ཆེས་མང་པོ་ཡོད་པའི་ཕྱིར་ཏེ། མཚོ་ཊཱིཀ་གཞི་སྨད་ཤོག ༩༥ ལས། དེ་ཡང་ལུང་ཞུ་
བ་ལས།(རྫུ་འཕྲུལ་གྱིས་ལུག་གི་བལ་ཁུར་ན་ཅི་འགྱུར། ཉེས་བྱས་སོ། །ཞེས་གསུངས་
པ་ལ་སོགས་པ་)
བལ་ཁུར་སྐྱེ་བ་གཅོད་པ་དང༌། ། 
དོན་མཐུན་དང་ནི་སྦེད་དང་བཞི། །
རྫུ་འཕྲུལ་གྱིས་བྱས་ན་སྨད་གསུངས། །

ལུས་མི་སྣང་བར་བྱས་ན་ལུང་ཞུ་བ་ལས། ཕམ་(དགེ་སློང་གིས་སྔགས་སམ་སྨན་གྱིས་བདག་
ཉིད་མི་སྣང་བར་བགྱིས་ཏེ་མི་ཆོས་བླ་མ་སྨྲས་ན་ཅི་འགྱུར། སྦོམ་པོར་འགྱུར་རོ། །ཞེས་
གསུངས་པ་ལ་སོགས་པ་) 
(ཕམ་) རྫུན་ཁྲིག་ཚིག་བསྙེན་བཀུར་དང་། །
གཞི་མེད་བག་ཙམ་བལ་འཁུར་དང༌། ། 
བདེན་སྨྲ་དོན་མཐུན་གྲུ་དང་དབྱེན། ། 
འདུག་གནས་འདུས་ཟ་ཉལ་གཤོམ་གཉིས། །
གཅེར་བུ་བརྡེག་གཟས་ནུབ་ལྷག་དང༌། ། 
སྨྲ་དང་བསྙིལ་བསྡུད་འགྱོད་བསྐྱེད་དང༌། །
 རྩེ་དང་ལྷན་ཅིག་དངངས་བྱེད་སྦེད། །
 གཞི་མེད་སྐྱེས་མེད་རྐུ་དང་ཉན། ། 
མི་སྨྲ་མ་གུས་དུས་མིན་འགྲོ།
ཟས་བཅས་སྐྱ་རེངས་ད་གདོད་དང༌། 
སོ་སོར་བཤགས་པ་བཞི་རྣམས་ཏེ། ། 
དེ་ལྟར་ལྟུང་བྱེད་བཞི་བཅུ་ལ། ། 
ལུས་མི་སྣང་བྱས་ན་སྨད་གསུངས། །  
ཞེས་གསུངས་པའི་ཕྱིར། གཞན་ཡང༌། ཤེས་བྱ་ཆོས་ཅན། ཕམ་ལྷག་བཅུ་བདུན་པོ་
ཐམས་ཅད་ཀྱི་ལྟུང་བ་དངོས་གཞི་སྐྱེས་པ་ལ། རྟེན་ལུས་ཐ་མལ་དུ་གནས་པ་ཡན་ལག་ཏུ་
མི་དགོས་པ་མི་འཐད་པར་ཐལ། གོང་དུ་མཚོ་ཊཱིཀ་དུ་གསལ་བ་ལྟར་ལུང་ཞུ་བ་ལས། འཁྲིག་
ཚིག་དང༌། བསྙེན་བཀུར་བསྔགས་པ་དང༌། གཞི་མེད་དང༌། བག་ཙམ། དགེ་འདུན་

དབྱེན་བཅས་ཀྱི་ལྷག་མ་རྟེན་ལུས་ཐ་མལ་དུ་མི་གནས་པས་བྱས་ན་དངོས་གཞི་མི་རྫོགས་པར་
གསལ་བར་གསུངས་པའི་ཕྱིར། ཞེས་རྩོད་དོ། །སྐབས་འདིར། པཎ་ཆེན་མཆོག་གི་འདུལ་
བའི་མཐའ་དཔྱོད་ལས་ཀྱང༌། རིན་ཕྲེང་གི་དགོངས་པ་བཞིན་གསུངས་འདུག་པ་དང༌། འོན་
ཀྱང་པཎ་ཆེན་མཆོག་གི་གཞི་སྟོད་འདུལ་བའི་མཐའ་དཔྱོད་དུ་མཚོ་ཊཱིཀ་དང་མཐུན་པར་
གསུངས་འདུག་པས་དཔྱད་པར་ཞུའོ། ། 
སྐབས་འདིར། ཀུན་མཁྱེན་འཇམ་དབྱངས་བཞད་པའི་སྤྱི་བསྟན་དབུ་ཕྱོགས་ཤོག ༡༩
ལས༑ དེ་ལྟར་གཟུགས་བསྒྱར་ཀྱང་བདག་ལ་དགེ་སློང་གི་འདུ་ཤེས་ཡོད་ན་ཕམ་ལྷག་སོགས་
ཕལ་ཆེར་འབྱུང་ལ། ཞེས་དང༌། ཕམ་ལྷག་བཅུ་བདུན་དང༌། སྤང་ལྟུང་དང་པོ་དང་།
ལྟུང་བྱེད་འབའ་ཞིག་པ་དང་པོ་དང༌། སོ་སོར་བཤགས་པར་བྱ་བ་དང་པོ་རྣམས་ཀྱི་སྐབས་
སུ་བམ་ལྔ་ལས། འགྲོ་བ་གཞན་གྱི་རྣམ་པ་བསྟན་པ་ན། དགེ་སློང་གི་འདུ་ཤེས་ཡོད་པ་ལ་
ན་སྨད་པ་མེད་དོ། །ཞེས་གསུངས་པའི་ཕྱིར། ཞེས་ཕམ་ལྷག་སོགས་ལྟུང་བ་མང་པོ་ཞིག་
ལ་དངོས་གཞི་རྫོགས་པ་ལ་རྟེན་དགེ་སློང་དེ་ལུས་ཐ་མལ་དུ་གནས་མི་དགོས་པར་བཞེད་དོ།།
འདུལ་འཛིན་གྱི་བསླབ་བྱ་ཆེན་མོ་ཤོག ༦༣ ལས། དེ་ཡང་གཞུང་འདིས་སྲོག་གཅོད་བཞི་
དང་མ་བྱིན་ལེན་དང་ཕམ་ལྷག་དང་པོ་གཉིས་ཏེ་བདུན་མ་གཏོགས་པ་ཡུལ་སེམས་ཅན་ཡན་
ལག་ཏུ་དགོས་པའི་ལྟུང་བ་ཀུན་ལ་ཡུལ་སེམས་ཅན་དེ་ལུས་ཐ་མལ་དུ་གནས་པ་དགོས་པར་
བསྟན་ཅིང༌། བདུན་པོ་ལ་ནི་ཡུལ་དེ་གཟུགས་གཞན་དུ་བསྒྱུར་ཞིང་མི་སྣང་བར་བྱས་པ་
ལ་ཡང་དངོས་གཞི་རྫོགས་པར་བསྐྱེད་དོ། །ཞེས་གསུངས་སོ། ། 
སྐབས་དོན་བསམ་པའི་ཡན་ལག་ནི། སྡེ་ལྔ་ཀུན་གྱི་ལྟུང་བ་དངོས་གཞི་རྫོགས་པར་སྐྱེས་
པ་ལ་བསམ་པའི་ཡན་ལག་ཤེས་པ་རང་བཞིན་དུ་མི་གནས་པ་གཙོ་བོ་བཞི་དང་བྲལ་དགོས་

སྡོམ་ལས། 
བསམ་པའི་ཡན་ལག་སེལ་བ་དང་བཅས་ནི། ། 
འགྲོ་བ་གཞན་གྱི་རྣམ་པ་ཞེས་སོགས་འབྱུང༌། ། 
ཤེས་པ་རང་བཞིན་མི་གནས་གང་ཟག་ལ། ། 
སྡེ་ལྔ་ཕལ་ཆེར་མི་འབྱུང་ན་སྨད་སྐྱེ། ། 
སྨྱོ་འཁྲུགས་དུག་གཟིར་སྤྲུལ་ཚེ་འདུ་ཤེས་མེད། ། 
ཤེས་པ་རང་བཞིན་མི་གནས་གཙོ་བོ་བཞི། །
གཉིད་མྱོས་སྙོམས་འཇུག་རྒྱལ་བ་ཕལ་པ་སྟེ། ། 
ལོ་ལ་དེ་ཚེ་ཉལ་དང་ཁང་ལྟུང་འབྱུང་ཕྱིར་རོ། ། 
གཙོ་བོ་བཞི་ལ་ཁང་པ་གྲུབ་གྱུར་ན། ། 
ཡན་ལག་གང་ཞིག་མ་ཚང་དཔྱད་པར་བྱ། ། 
གསོད་བཞི་རྐུ་དང་ཕམ་ལྷག་དང་པོ་ལྟར། །
བལ་ཁུར་སྐྱེ་འཇོམས་མ་གཏོགས་ཕལ་ཆེར་ལ། །
སྤྲུལ་ཚེ་འདུ་ཤེས་ཡོད་ན་དངོས་གཞི་སྐྱེ། ། 
མེད་ན་ཞེས་སོགས་འདུ་ཤེས་དེ་མེད་ན། ། 
རྟེན་དུ་མི་རུང་དངོས་གཞི་གསར་སྐྱེ་མེད། ། འོ
ཅེས་པ་སྟེ། དེ་ལ་ཤེས་པ་རང་བཞིན་དུ་མི་གནས་པ་ལ་གཙོ་བོ་བཞི་དང་ཕལ་པ་བཞི་སྟེ་གཉིས་
ལས༑ གཙོ་བོ་བཞི་ལ་གནས་པ་ལ་ལྟུང་བ་དངོས་གཞི་སྐྱེས་པ་གཏན་ནས་མེད། ཕལ་པ་
བཞི་ལ་གནས་པའི་སྐབས་སུ་ལྟུང་བ་དངོས་གཞི་སྐྱེས་པ་ཡོད་དོ། །
སྐབས་འདིར། ཁ་ཅིག་ན་རེ། དགེ་སློང་གིས་འགྲོ་བ་གཞན་གྱི་རྣམ་པ་བསྟན་པ་ན།

རང་ཉིད་ལ་དགེ་སློང་གི་འདུ་ཤེས་མེད་པར་མ་བྱིན་ལེན་གྱི་ལྟུང་བ་དངོས་གཞི་མི་སྐྱེ་ཡང་།
སྦྱོར་ལྟུང་སྐྱེ་ཞེ་ན། མ་བྱིན་ལེན་གྱི་སྦྱོར་བ་བྱེད་བཞིན་པའི་དེ་འདྲའི་དགེ་སློང་དེ་ཆོས་ཅན།
ཁྱོད་ལ་བཅས་པ་དང་འགལ་བའི་ལྟུང་བ་སྐྱེས་པ་ཡོད་པར་ཐལ། ཁྱོད་ལ་མ་བྱིན་ལེན་གྱི་
སྦྱོར་ལྟུང་བྱུང་བ་ཡོད་པའི་ཕྱིར། འདོད་མི་ནུས་ཏེ། ཁྱོད་ལ་ལྟུང་བའི་བཅས་པ་གང་ཡང་
མེད་པའི་ཕྱིར་ཏེ། ཁྱོད་ཤེས་པ་རང་བཞིན་དུ་མི་གནས་པའི་གང་ཟག་ཡིན་པའི་ཕྱིར། ཁྱབ་
སྟེ༑ 
སྡོམ་ལས། །
ལྟུང་བ་གཏན་མེད་ལ་གཉིས་སྨྱོས་པ་སོགས། ། 
བཅས་རང་ལྟུང་བ་མཐའ་དག་མེད་པ་དང༌། ། 
ཞེས་གསུངས་པའི་ཕྱིར། དེས་ན། མེད་ན་ནི་ན་སྨད་པ་ཉིད་དོ། །ཞེས་པའི་མདོ་འདིས་
སྦྱོར་བའི་ཚེ་དགེ་སློང་གི་འདུ་ཤེས་མེད་ན་སྦྱོར་ལྟུང་ཡང་མི་སྐྱེ་ལ། སྦྱོར་བའི་ཚེ་དགེ་སློང་
གི་འདུ་ཤེས་ཡོད་ཅིང་དངོས་གཞིའི་ཚེ་འདུ་ཤེས་དེ་མེད་ན། སྦྱོར་ལྟུང་ཡོད་ཀྱང་དངོས་
གཞི་མི་སྐྱེ་ཞེས་བསྟན་པའི་དོན་དུ་མཚོ་ཊཱིཀ་ལས་གསུངས་སོ། །
གསུམ་པ་ཚིགས་ཀྱི་ཡན་ལག་འཆད་པ་ནི། མདོ་རྩ་བར། ཚིགས་སྔ་མར་སྦྱོར་བ་བྱས་
པ་ལ་ཡང་ངོ་། །ཞེས་དང་། ཕྱི་མ་ལ་ཡང་དེ་དང་ལྡན་པ་ཉིད་དོ། །ཞེས་པའོ། །མདོ་
འདིས་ལྟུང་བ་དངོས་གཞི་སྐྱེས་པ་ལ་སྦྱོར་དངོས་གཉིས་བསླབ་པའི་ཚིགས་གཅིག་པ་ཞིག་དགོས་
ཞེས་བསྟན་ལ། མདོ་འདི་གཉིས་ཚོགས་ཡིན་ཏེ། མཚོ་ཊཱིཀ་གཞི་སྨད་ཤོག ༩༩ ལས།
ལུང་ཞུ་བ་ལས་ཉེས་བྱས་ཀྱི་སྡེ་མ་གཏོགས་པ་དགེ་སློང་ཕ་ཡི་ལྟུང་བ་སྡེ་བཞི་ལ་ཕམ་པའི་རྫུན་
ལ་སོགས་པ་བཞི་ཅུ་རྩ་ལྔ་མ་གཏོགས་པ་ལྟུང་བ་གཞན་རྣམས་ཀྱི་ཚིགས་ཀྱི་ཡན་ལག་དངོས་
སུ་གསུངས་པས་དེ་དག་ལ་ཡང་མདོར་བསྡུས་སྦྱར་བའོ། །ཞེས་གསུངས་པའི་ཕྱིར།

སྐབས་འདིར་དཔྱད་པར་བྱ་བ་ནི། མདོ་འདིས་སྡོམ་བསྡུས་ཀྱི་ལྟུང་བ་གྲངས་ཇི་ཙམ་
ལ་མདོར་བསྡུས་སྦྱར་ཚུལ་ལ། སྤྱིར་བསྟན་གྱི་སྡོམ་གྱི་དབུར། 
བསླབ་ཚིགས་གཅིག་པ་རྫུན་སོགས་བཅུ་ཚན་གཉིས། ། 
མ་གཏོགས་པ་ལ་སོ་སོར་དངོས་སྦྱར་ཡང༌། ། 
འདིར་བསྡུས་ཉི་ཤུ་ལ་ཡང་མདོར་བསྡུས་སྦྱར། ། 
ཞེས་རྫུན་ཕམ་སོགས་ལྟུང་བ་ཉི་ཤུ་མ་གཏོགས་པའི་སྡེ་བཞི་སོ་སོར་དངོས་སུ་གསུངས་པ་དང༌།
ལྟུང་བ་ཉི་ཤུ་ལ་མདོར་བསྡུས་སྦྱར་བ་གསུངས་ལ། དེ་ཐད་མཚོ་ཊཱིཀ་ལས་རྫུན་ཕམ་སོགས་
བཞི་བཅུ་རྩ་གཉིས་མ་གཏོགས་པ་ལ་དངོས་སུ་གསུངས་པ་དང༌། ལྟུང་བ་བཞི་བཅུ་རྩ་གཉིས་
པོ་ལ་མདོར་བསྡུས་སྦྱར་ཚུལ་བཀོད་པ་དང་། ཡང་འདི་ཐད་མཚོ་ཊཱིཀ་རང་དུ་རྫུན་ཕམ་
སོགས་བཞི་བཅུ་རྩ་ལྔ་མ་གཏོགས་པ་ལ། ཞེས་མི་མཐུན་པ་བྱང་བས་དཔྱད་བྱའི་གནས་
སོ༑ ༑འདི་དག་གི་ཚུལ་གོང་དུ་བཀོད་ཟིན་པས་གཟིགས་པར་ཞུའོ། །མདོ་འདི་གཉིས་
ཀྱིས་བསླབ་ཚིགས་ཐ་དད་ན་ལྟུང་བ་ན་སྨད་སྐྱེ་བར་གསུངས་པའི་དམིགས་བསལ་ལ་མཚོ་
ཊཱིཀ་ལས། འཆང་འབྲལ་སོགས་དགེ་ཚུལ་གྱི་རྟེན་ལ་སྦྱོར་བ་བྱས་ནས་དགེ་སློང་ལ་མཐར་
ཐུག་གྲུབ་ན་ལྟུང་བ་ན་སྨད་ཀྱང་མི་སྐྱེ་བ་དང་། དེ་བཞིན་དགེ་སློང་གི་རྟེན་ལ་ལོ་དྲུག་སྟན་
གྱི་སྦྱོར་བ་བྱས་ནས་དགེ་ཚུལ་དུ་བབས་པའི་རྟེན་ལ་མཐར་ཐུག་གྲུབ་ན་ན་སྨད་ཀྱང་མི་སྐྱེ་བ་
གསུངས་སོ། །དེའི་རྒྱུ་མཚན་གང་ཡིན་དཔྱད་དོ།
ཞར་བྱུང་ནི། མདོ་རྩ་བར། རྫས་བཀག་པ་བས་བཟང་པོ་ལ་ཡང་དེ་དང་ལྡན་པ་ཉིད་
ཡིན་ནོ། །འདྲ་བ་ལ་ཡང་ངོ་། །ཞེས་སོ། །མདོ་དང་པོའི་དོན་ནི་ཡུལ་རྫས་ལ་རྟེན་པའི་
ལྟུང་བ་སྤྱིར་བསྟན་པ་ཡིན་ཞིང་། དེ་ལ་གོས་ཀྱི་རིགས་དང༌། རིན་པོ་ཆེ་དང་ཡོ་བྱད་ལ་

བརྟེན་པའི་ལྟུང་བ་ཡོད་ལ། དངོས་སུ་མི་རུང་ཞེས་བཀག་པའི་རྫས་དེ་བས་བཟང་བ་ཡང་
བཀག་པ་ཡིན་ནོ། །མདོ་གཉིས་པའི་དོན་ནི། དངོས་སུ་བཀག་པའི་རྫས་དེ་དང་འདྲ་བ་
ཡང་བཀག་པ་ཡིན་ནོ། །ཞེས་པའོ། ། 
སྐབས་འདིར་རྫས་ལ་བརྟེན་པའི་ལྟུང་བ་ལ། རིན་ཕྲེང་ལས།
སྲིན་བལ་འབའ་ཞིག་ཆ་གཉིས་དང༌། ། 
བལ་ཁུར་རྨེལ་དང་གསེར་དངུལ་རེག ། 
མངོན་ཚན་ཉོ་འཚོང་བསོད་པ་སློང་། ། 
ཁབ་རལ་ལས་གྱུར་ཁྱབ་པ་འོ།
ཞེས་ལྟུང་བ་བཅུ་གཅིག་གསུངས་སོ། །པཎ་ཆེན་བསོད་ནམས་གྲགས་པ་མཆོག་གིས་མདོ་
འདི་ལྟུང་བ་སྡེ་ལྔ་ཀུན་ལ་སྦྱོར་བར་བཞེད་དེ། ཉིད་ཀྱིས་མཛད་པའི་འདུལ་བའི་མཐའ་དཔྱོད་
ལུང་རིགས་ཀྱི་ཉི་མ་སྤྱིར་བསྟན་ཤོག ༡༦ ལས། ཡང་རྫས་བཀག་པ་ཞེས་སོགས་ཀྱི་མདོ་
འདི་སྡེ་ལྔ་ཀ་ལ་སྦྱར་བར་བྱ་སྟེ། རྒྱལ་པོའི་བཙུན་མོ་རིན་པོ་ཆེ་ལ་མི་ཚངས་པར་སྤྱོད་ན་
ཕམ་པར་འགྱུར་བ་དང༌། དེ་བཞིན་ནོར་བུ་རིན་པོ་ཆེ་བརྐུས་པ་དང་། མི་མཚན་དཔེས་
རྒྱན་པ་བསད་པ་དང་། ང་ནི་སངས་རྒྱས་སོ་ཞེས་རྫུན་སྨྲས་ན་ཕམ་པར་འགྱུར་བས་སོ། །ཁོ་
ན་རེ། བཙུན་མོ་རིན་པོ་ཆེ་ལ་མི་ཚངས་པར་སྤྱོད་པས་ཕམ་པར་འགྱུར་བ་འདིར་བསྟན་
མི་དགོས་པར་ཐལ། བུད་མེད་ལ་མི་ཚངས་སྤྱད་པས་ཕམ་པར་འགྱུར་བ་བསྟན་ཟིན་ཅིང་།
བཙུན་མོ་ཡང་བུད་མེད་ལས་མ་འདས་པའི་ཕྱིར། ཞེ་ན། འོ་ན་འདུལ་བྱེད་དུ། སྔགས་
ཀྱིས་ཆུད་གཟན་པ་སྦོམ་པོར་འཆད་མི་རིགས་པར་ཐལ། རྣམ་འབྱེད་དུ་ཆུད་གཟན་པ་སྦོམ་
པོར་བཤད་ཟིན་ཅིང༌། སྔགས་ཀྱིས་ཆུད་གཟན་པ་ལས་མ་འདས་པའི་ཕྱིར། མཚུངས་
སོ༑ ༑ཞེས་གསུངས་སོ། །འདི་ལྟུང་བ་ཉིས་བརྒྱ་ང་གསུམ་ཐམས་ཅད་ལ་སྦྱོར་ན་ལྷག་

མའི་སྐུར་འདེབས་བཀག་པ་དེ་ཉིད་ཀྱིས་ཕམ་པའི་སྐུར་འདེབས་ཀྱང་བཀག་མིན་དང་། ཆང་
འཐུང་བ་བཀག་པས་དེ་བས་བཟང་བ་བདུད་རྩི་བཏུང་བ་བཀག་མིན། རིན་པོ་ཆེ་ལ་རེག་
པ་བཀག་པ་དེ་ཉིད་ཀྱིས་དེ་དང་རིན་ཐང་མཉམ་པ་ཁང་བཟང་སོགས་ལ་ཡང་རེག་པ་བཀག་
མིན་སོགས་ལྟུང་བ་རེ་རེའི་གཞིའི་དངོས་པོ་ལ་སྦྱར་ཏེ་དེ་བས་བཟང་བ་དང་དེ་དང་འདྲ་བ་
བཀག་མིན་དཔྱད་པར་བྱའོ། །ཡིག་ཆའི་ཁུངས་ནི་བམ་པོ་ལྔ་བཅུ་པ་ལས་རྫས་བཀག་པས་
ཞེས་སོགས་ལྟུང་བ་སྡེ་ལྔ་ག་ལ་སྦྱར་ནས་གསུངས་ཚུལ་རིན་ཕྲེང་དུ་གསལ་བས་དེ་ལ་བརྟེན་
པ་ཡིན་ནམ་སྙམ་མོ། །
སྐབས་འདིར། ཁ་ཅིག་ན་རེ། འོ་ན། རྫས་བཀག་པ་བས་བཟང་པོ་ལ་ཡང་། ཞེས་
པ་དང་། འདྲ་བ་ལ་ཡང་ངོ་། །ཞེས་རྫས་དེ་ལྟུང་བ་བསྐྱེད་པའི་གཞི་ཡི་དངོས་པོ་ཐམས་
ཅད་ལ་སྦྱར་ཏེ་འཆད་རིགས་པར་ཐལ། འདོད་པའི་ཕྱིར། འདོད་མི་ནུས་ཏེ། མཚོ་ཊཱིཀ་
གཞི་སྨད་འདི་འཐད་ཤོག ༡་༣ ལས། ཁ་ཅིག་ན་རེ། རྫས་བཀག་པས་བཟང་པོ་ནི་
ལྷའི་རིན་པོ་ཆེ་དང་བཙུན་མོ་རིན་པོ་ཆེ་ལ་སོགས་པ་ཡིན་ནོ་ཞེས་ཟེར་རོ། །དེ་ནི་མ་ཡིན་
ཏེ༑ ལུང་ཞུ་བ་ལས་ལྷ་རྫས་ཀྱི་རིན་པོ་ཆེ་འམ་རིན་པོ་ཆེར་གཏོགས་པ་ལག་གིས་བཟུང་ན།
(ལྟུང་བྱེད་དུ་མི་འགྱུར་བ་ནི་དུས་རེ་འགའ་བ་ཡིན་པས་དགག་བྱ་གནས་སྐབས་ཀྱི་སྒོ་ནས་
མི་རྫོགས་པའི་ཕྱིར་རོ།།)ཉེས་བྱས་སུ་འགྱུར་རོ། །ཞེས་དངོས་སུ་བཀག་པའི་ཕྱིར་དང་།
སྤྱིར་བུད་མེད་ལ་རེག་པ་དངོས་སུ་བཀག་པའི་ཕྱིར་རོ། །དེ་བཞིན་དུ། རྟ་མཆོག་རིན་པོ་
ཆེ་དང་། ཞིང་དང་། ཁང་བཟང་ལ་སོགས་པ་ལ་རེག་ན་ཡང་ལྟུང་བར་འགྱུར་རོ་སྙམ་དུ་
མི་བསམ་སྟེ། དགག་པ་ཧ་ཅང་ཐལ་བར་འགྱུར་བའི་ཕྱིར། ཞེས་གསུངས་པའི་ཕྱིར། ཞེས་
རྩོད༑ དེས་ན། སྐབས་འདིར་གོང་དུ་དྲངས་པའི་མཚོ་ཊཱིཀ་ལྟར་ན། སྤྱིར་རིན་པོ་ཆེ་ལ་

རེག་པས་ལྟུང་བྱེད་དུ་གསུངས་པ་འདིས་ལྷ་ཡི་རིན་པོ་ཆེ་ལ་རེག་ན་ཡང་ལྟུང་བྱེད་དུ་མི་འགྱུར་
བ་གསུངས་པས་རྫས་བཀག་པ་བས་བཟང་པོ་ཞེས་པ་ལྷ་ཡི་རིན་པོ་ཆེ་ལྟ་བུ་ལ་སྦྱོར་འོས་མིན་
དཔྱད་བྱའོ། །རྫས་བཀག་པས་དེ་བས་བཟང་བ་དང་དེ་དང་འདྲ་བ་བཀག་ཅེས་དངོས་སུ་
བཀག་པའི་རྫས་དེ་དང་དགག་བྱ་མཉམ་པར་འབྱུང་བའི་རྫས་བཟང་བ་དང་འདྲ་བ་བཀག་
ཅེས་པ་ཡིན་གྱི་རྫས་བཟང་བ་དང་འདྲ་བ་ཐམས་ཅད་ལ་སྦྱར་ན་ཧ་ཅང་ཐལ་ཆེ་བས་ཞིབ་མོར་
འབྱེད་དགོས་པར་མངོན་ནོ། ། 
སྡོམ་ལས།
ཞར་བྱུང་དཀོན་ཞིང་རིན་ཆེས་བསྐྱེད་པ་ནི། །
རྫས་བཀག་པ་བས་བཟང་པོ་ཞེས་སོགས་གསུངས། །
སྲིན་བལ་འབའ་ཞིག་ཆ་གཉིས་དང༌། ། 
བལ་ཁུར་རྨེལ་དང་གསེར་དངུལ་རེག །
མངོན་མཚན་ཉོ་ཚོང་བསོད་པ་སློང༌། །
རྣམས་ལ་ཆུའིཁྱེར་བའི
ཁབ་རལ་ལས་གྱུར་བཅུ་གཅིག་གོ །
རིན་ཕྲེང་ལས་སོ་ཁབ་རལ་རྭ་ཡིས་དཔྱད། །
ཙམ་པས་བསོད་སློང་བསྐྱེད་པ་མཚོ་ཊཱིཀ་གསུངས། །
དེ་བཞིན་འདྲ་བ་ཡང་ངོ་ཤེས་པར་བྱ། །
ཞེས་སོ། །
བཞི་པ་མཚན་གྱི་ཡན་ལག་བཤད་པ་ནི། དེ་ལ་སྐབས་འདིར་མཚན་གྱི་ཡན་ལག་བསྟན་
པའི་སྐབས་ཀྱི་མདོ་ལ་དགུ་ཡོད་དེ། ༡ མཚན་གྱུར་པ་ནི་དེའི་ཞིང་ཉིད་ཡིན་ནོ། །༢ ན་

སྨད་པའི་དོན་གྱི་སྦྱོར་བ་གང་ཡིན་པ་ཉིད་ལས་སོ། །༣ བྱས་པ་ནི་དེ་ཉིད་ཡིན་ནོ།
ན་སྨད་པ་ནི་རང་གི་ཉིད་དོ། །༥ ཞག་བཅུར་མ་ལོན་པ་ནི་ཆ་ཉིད་དོ། །༦ ཞིང་མ་ཡིན་
པ་ཉིད་ལ་ནི་ཉམས་སོ། །༧ དེ་ལ་ཉེས་པ་བཅབ་པ་མ་ཡིན་པ་མ་ཡིན་ནོ། །༨ མགུ་བ་
སྤྱོད་པ་ནི་དོན་མེད་པ་ཉིད་ཡིན་ནོ། །༩ འདི་ལ་ཆོ་ག་རྣམས་གྱུར་ཏོ། །ཞེས་པའོ། །
དེ་ལ་གོང་གི་མདོ་ཚན་དགུ་པོ་དེ་དག་གི་དོན་ཇི་ལྟར་འཆད་ཚུལ་ནི་སྐབས་འདིར་མཚོ་
ཊཱིཀ་ལས། ས་བཅད་བཞིའི་སྒོ་ནས་འཆད་དེ། ས་བཅད་བཞི་ནི། མཚན་ཉིད་ཅི་འདྲ་
བའི་ཐུན་མོང་གི་དབང་དུ་བྱས་པ་དང་། ཐུན་མོང་མ་ཡིན་པའི་དབང་དུ་བྱས་པ་དང་། དེ་
དག་གི་ཞར་ལ་བྱུང་བ་དང་། དེ་དག་གི་འཐད་པ་བསྟན་པ་བཅས་སོ། །ས་བཅད་བཞི་
པོ་འདི་གཞིར་བཟུང་སྟེ་རིམ་བཞིན་འཆད་པ་ལ། མདོ་ཚན་དང་པོས། མཚན་ཉིད་ཅི་འདྲ་
བའི་ལྟུང་བ་ཐུན་མོང་བ་ལྔ་བཅུ་རྩ་དྲུག་སྤྱིར་བསྟན་པ་ཡིན་ལ། མདོ་འདི་གཉིས་ཚོགས་ཀྱི་
མདོ་ཡིན་ཏེ། མཚོ་ཊཱིཀ་དང༌། སྡོམ་དུ་གསལ་བ་ལྟར། རྐུ་ཕམ་སོགས་ལྟུང་བ་བཞི་བཅུ་
ཞེ་བརྒྱད་ལ། ལུང་ཞུ་བ་ལས་མཚན་གྱུར་པ་ན་ལྟུང་བ་སོ་ན་གནས་པ་དངོས་སུ་གསུངས་
ཤིང་༑ མི་ཚངས་སྤྱོད་སོགས་བརྒྱད་ལ་དེ་ལྟར་ཡིན་པ་མདོར་བསྡུས་སྦྱར་བའི་ཕྱིར་རོ། །
དེ་ཡང༌། སྡོམ་ལས།
མཚན་གྱི་ཡན་ལག་སྤྱི་དོན་གཞུང་དོན་གཉིས། ། 
དང་པོར་ཐུན་མོང་ཡིན་མིན་དབྱེ་བ་དང༌། །
དོན་དང་ཕྱི་མའི་མཚན་ལ་ཅི་འགྱུར་གསུམ། །
ཞེས་པ་སྟེ། སྤྱི་དོན་དང༌། གཞུང་དོན་གཉིས་ལས། སྤྱི་དོན་ལ། ཕ་མའི་ཐུན་མོང་མ་
ཡིན་པ་དང་ཐུན་མོང་བའི་ལྟུང་བའི་དབྱེ་བ་བཤད་པ་དང་། ཐུན་མོང་དང་ཐུན་མོང་མ་ཡིན་

པའི་ལྟུང་བ་སོ་སོའི་དོན་བཤད་པ་དང༌། མཚན་གྱུར་པ་ན་མཚན་ཕྱི་མའི་རྟེན་ལ་ཅི་འགྱུར་
བཤད་པ་སྟེ་ས་བཅད་གསུམ་ཡོད་དོ། ། 
དེ་ཡང་དགེ་སློང་ཕ་ལ་རྣམ་འབྱེད་ལས། ། 
པ་ཕམ་པ་བཞི་དང་ལྷག་མ་བཅུ་གསུམ་དང་། །
སྤང་ལྟུང་སུམ་ཅུ་འབའ་ཞིག་དགུ་བཅུ་དང༌། ། 
བསྡོམས་པས་ལྟུང་བ་ཉིས་བརྒྱ་ང་གསུམ་གསུངས། ། 
ཞེས་སོ། ། 
དགེ་སློང་མ་ལ་ཕམ་བརྒྱད་ལྷག་ཉི་ཤུ། ། ་
སྤང་ལྟུང་སོ་གསུམ་ལྟུང་བྱེད་བརྒྱ་བརྒྱད་བཅུ། ། 
སོར་བཤགས་བཅུ་གཅིག་ཉེས་བྱས་བརྒྱ་བཅུ་གཉིས། །
བསྡོམས་པས་སུམ་བརྒྱ་དྲུག་ཅུ་རྩ་བཞི་འོ། ། 
ཞེས་སོ། །
དགེ་སློང་ཕ་མའི་ལྟུང་བ་ཐུན་མོང་བ་ལ། མཚན་ཉིད་ཅི་འདྲ་བའི་ཐུན་མོང་བ་དང་།
རྗེས་མཐུན་མིང་ཙམ་གཉིས་སོ། ། 
དང་པོ་མཚན་ཉིད་ཅི་འདྲ་བའི་ཐུན་མོང་བ་ལ་ལྔ་བཅུ་རྩ་དྲུག་ཡོད་ལ།
དེ་ཡང་། སྡོམ་ལས།
 ཐུན་མོང་ལ་ཡང་མཚན་ཉིད་ཅི་འདྲ་དང༌། །
རྗེས་མཐུན་མིང་ཙམ་གཉིས་སོ་དང་པོ་ནི།

ལུང་ཞུའི་དོན་ལྟར་མཚོ་ཊཱིཀ་ལས། །མི
རྐུ་དང་སྙུན་དང་སྐུར་འདེབས་གསུམ། ། 
འཆང་འཇོག་སློང་དང་སློང་རིགས་དང༌། ། 
རིན་ཐང་སོ་སོར་བསྐུར་བ་དང་། ། 
གསེར་དངུལ་སྐྱེད་གཉིས་ལྷུང་བཟེད་འཚོལ། ། 
ཐག་གཉིས་རྫུན་འདོན་སྐྱེ་བ་གཅོད། ། 
རིམ་གཉིས་འདུག་གནས་ཕྱེ་དང་ནི།
སྤང་ཟ་དུས་མིན་ཁ་ན་མིད།
གཅེར་པུ་དམག་གསུམ་མེ་རེག་དང༌། །
ནུབ་ལྷག་ཁ་བསྒྱུར་རིན་ཆེན་རེག
འཁྲུས་བྱེད་རྩེ་དང་རྐུན་མ་དང༌། ། 
ས་རྐོ་མགྲོན་གཉེར་ཆང་འཐུང་དང་། ། 
དུས་མིན་ཟས་བཅས་སྐྱ་རེངས་དང་།
ཁབ་རལ་གདིང་གཡན་བདེ་གཤེགས་གོས།
བཞི་བཅུ་བརྒྱད་ལ་དངོས་སུ་གསུངས། ། 
མི་ཚངས་སྤྱོད་དང་སྲོག་གཅོད་བཞི། ། 
ཕམ་རྫུན་བདེན་སྨྲ་ས་བོན་འཇོམས། ། 
དེ་ལྟར་བརྒྱད་ལ་མདོར་བསྡུས་སྦྱར། །
ཞེས་པ་ལྟར། མཚོ་ཊཱིཀ་ལས་ལུང་ཞུའི་དོན་ལྟར་མཚན་ཉིད་ཅི་འདྲ་བའི་ཐུན་མོང་བ་ལྔ་
བཅུ་རྩ་དྲུག་གོང་ལྟར་འདྲེན་པར་མཛད་དོ། །རིན་ཕྲེང་དང་འདུལ་འཛིན་རྣམ་གཉིས་ཀྱིས་

འདྲེན་ཚུལ་ནི་ཅུང་མི་མཐུན་ལ། 
དེ་ཡང༌། སྡོམ་ལས། 
རིན་ཕྲེང་སྦེད་བསྣན་ས་བོན་སྐྱེ་བཅོམ་སྡོམ། ། 
སྤངས་ཟ་བསལ་བས་ལྔ་བཅུ་ང་ལྔ་སྟེ། ། ་
ཞེས་པ་སྟེ། མཚོ་ཊཱིཀ་པའི་བགྲངས་ཚུལ་ནང་ས་བོན་འཇོམས་པ་དང་སྐྱེ་བ་གཅོད་པ་སོ་
སོར་བགྲངས་ཡང༌། རིན་ཕྲེང་གིས་དེ་གཉིས་བསྡོམས་ནས་གཅིག་ཏུ་བགྲངས་ལ། མཚོ་
ཊཱིཀ་ལས་བགྲངས་པའི་སྤངས་ཟ་འདོར་ཏེ་དེའི་ཚབ་ཏུ་སྦེད་པ་བསྣན་ཏེ་ལྔ་བཅུ་ང་ལྔ་འདྲེན་
ནོ༑ ༑དེ་ལ། ཁ་ཅིག་ན་རེ། རིན་ཕྲེང་གི་ལུགས་ལ་སྤངས་ཟ་བགྲངས་རིགས་པར་ཐལ།
དེ་ཉིད་མཚན་ཉིད་ཅི་འདྲ་བའི་ལྟུང་བ་ཐུན་མོང་བ་ཡིན་པར་ལུང་ཞུ་བ་ལས་དངོས་སུ་གསུངས་
པའི་ཕྱིར་ཏེ། མཚན་ཉིད་ཅི་འདྲའི་ཐུན་མོང་བ་བཞི་བཅུ་ཞེ་བརྒྱད་ལུང་ཞུ་བ་ལས་དངོས་
སུ་གསུངས་པའི་ནང་དུ་སྤངས་ཟ་ཡོད་པའི་ཕྱིར།
ཡང་། མཚོ་ཊཱིཀ་རང་ལུགས་ལ་སྦེད་པ་བགྲངས་རིགས་པར་ཐལ། མཚན་ཉིད་ཅི་
འདྲ་བའི་ལྟུང་བ་ཡིན་པའི་ཕྱིར་ཏེ། ཕ་མ་གཉིས་ལ་ལྟུང་བ་ཆེ་ཆུང་མཉམ་པོར་བཅས་ཤིང་།
ཡུལ་གྱི་ཡན་ལག་ཐུན་མོང་དུ་ཡོད་པ་དེ་ཡིན་པའི་ཕྱིར། ཟེར། མཐོང་བ་དང༌།
དེ་ལ་ལན་འདེབས་པར། འགའ་ཞིག་གིས། རིན་ཕྲེང་གིས་སྤངས་ཟ་དོར་བའི་རྒྱུ་
མཚན་ཡོད་དེ། རང་གིས་སྤངས་པ་ཟ་བ་དང་རང་དང་ཆོ་ག་གཅིག་པའི་གང་ཟག་གིས་
སྤངས་པ་ཟ་བ་སྟེ་རིགས་གཉིས་ལས་གཉིས་པ་ནི་རང་དང་ཆོ་ག་གཅིག་པའི་བསྙེན་རྫོགས་
གྱི་གང་ཟག་གིས་སྤངས་པའི་ཟས་ལྷག་པོར་མ་བྱས་པར་ཟ་ན་སྤངས་ཟའི་ལྟུང་བྱེད་སྐྱེས་པས་
ཕ་ཡི་སྤངས་ཟའི་ལྟུང་བྱེད་ཀྱི་གཞིའི་དངོས་པོ་ཟས་དེ་ཕས་སྤངས་པ་དང་མ་ཡི་སྤངས་ཟའི་
ལྟུང་བྱེད་བསྐྱེད་པའི་དངོས་པོ་ཟས་དེ་ཡང་མ་ཡིས་སྤངས་པ་ཞིག་དགོས་པས་ཡུལ་གྱི་ཡན་

ལག་ཐུན་མོང་མ་ཡིན་པའི་ཕྱིར། དེ་ལྟར་ཡང༌། རིན་ཕྲེང་གཞི་སྨད་འདི་ཐད་ཤོག ༦༣
ལས༑ སྤངས་པ་ཟ་ཡང་འདིར། [རྗེས་མཐུན་མིང་ཙམ།རིགས་ཏེ། ཕ་མ་གཅིག་གིས་
སྤངས་པ་གཅིག་གིས་སྤངས་པར་མི་རིགས་པའི་ཕྱིར་ཏེ། ཞུ་བར། བཙུན་པ་དགེ་སློང་
གིས་འཚལ་མ་འཚལ་ལགས་ནས་སྤངས་པ་ལས་དེས་ལྷག་པོར་མ་བགྱིས་པར་བཅའ་བ་དང་
བཟའ་བ་ཞིག་འཚལ་བ་ན་མཚན་འཕོས་ཏེ་དགེ་སློང་མར་གྱུར་ན་ཅིར་འགྱུར། ཉེས་བྱས་
སོ༑ ༑ཞེས་སོ། །ཞེས་གསུངས་པའི་ཕྱིར།
འོན་ཀྱང་མཚོ་ཊཱིཀ་ལྟར་ན། རང་གིས་སྤངས་པའི་ཟས་ལྷག་པོའི་ཆོ་ག་མ་བྱས་པར་
ཟ་བའི་སྤངས་ཟ་དེ་ལ་འཇོག་གམ་སྙམ་སྟེ། འདི་ཐད་མཚོ་ཊཱིཀ་གཞི་སྨད་ཤོག ༡་༥ ལས།
(ལུང་ཞུ་བ་ལས་སྤངས་ཟ་ལ་དགེ་སློང་ལས་དགེ་སློང་མར་གྱུར་ན་ཉེས་བྱས་སུ་གསུངས་པ་
ནི་མཐར་ཐུག་མ་ཚང་བ་ལ་དགོངས་ཏེ། དགེ་སློང་མ་ལས་དགེ་སློང་དུ་གྱུར་ན་ལྟུང་བྱེད་
དུ་གསུངས་པ་དང་མཚུངས་པར་སྦྱར་རོ། །)ཞེས་གསུངས་པའི་ཕྱིར། ཟེར། 
ལ་ལས། མཚོ་ཊཱིཀ་ལྟར་ན། སྦེད་པའི་ལྟུང་བྱེད་དངོས་གཞི་བསྐྱེད་པའི་ཡུལ་རབ་
བྱུང་གང་གི་གོས་སྦེད་པའི་རབ་བྱུང་དེ་དགེ་སློང་རང་ཉིད་དང་མཚན་མཐུན་པ་དགོས་པའི་
ཕྱིར་ན། ཕས་མའི་རབ་བྱུང་གི་གོས་སྦེད་ན་སྦེད་པའི་ལྟུང་བྱེད་མི་འབྱུང་ཞིང་། དེ་བཞིན་
མས་ཕའི་དེ་སྦེད་ཀྱང་སྦེད་པའི་ལྟུང་བྱེད་མི་འབྱུང་བའི་ཕྱིར་ཞེས་ཟེར། དེ་ལ། ལ་ལ་དག་
ན་རེ། ལན་འདེབས་ཕྱི་མ་དེ་མི་འཐད་པར་ཐལ། མཚོ་ཊཱིཀ་རང་ལུགས་ལ། སྦེད་པའི་
ལྟུང་བྱེད་བསྐྱེད་པའི་གཞིའི་དངོས་པོའི་བདག་པོ་དེ་ལ་དགེ་སློང་རང་ཉིད་དང་མཚན་མཐུན་
པ་མི་དགོས་པའི་ཕྱིར་ཏེ། མཚོ་ཊཱིཀ་གཞི་སྟོད་སྦེད་པའི་ལྟུང་བྱེད་འཆད་པའི་ཐད་ཤོག ༦༥༧
ལས༑ གཞིའི་ཡན་ལག་ལ་གཉིས་ཏེ། གང་གི་སྦ་བའི་བདག་པོ་དང༌། གང་སྦ་བའི་དངོས་
པོའོ༑ ༑དང་པོ་ལ་ལྔ་ལས། རབ་ཏུ་བྱུང་བ་སྡེ་ལྔ་ལས་གང་ཡང་རུང་བ་ཡིན་པ་སྟེ་ལུང་

རྣམ་འབྱེད་ལས་གསུངས་སོ། །རང་རང་གི་སྡོམ་པ་དག་པ་སྟེ། དགེ་སློང་དང་དགེ་སློང་
མ་བསྙེན་པར་རྫོགས་པ་ཅན་མ་ཉམས་པ་ཞེས་གསུངས་ཤིང༌། དེའི་གནད་ཀྱིས་དགེ་ཚུལ་
(གྱི་སྡོམ་པ་དག་པ་)ལ་སོགས་པ་ལ་ཡང་སྦྱར་རོ། །ལྟ་བ་མཐུན་པ་དང་། ཐ་སྙད་གསུམ་
དང་ལྡན་པ་དང༌། ལུས་ཐ་མལ་དུ་གནས་པ་སྟེ། ཞེས་གསུངས་པའི་ཕྱིར་དང་། ཡོ་བྱད་
ཀྱི་བདག་པོ་རབ་བྱུང་དེ་ལ། ལྟ་བ་མཐུན་པ་དགོས་པ་གསུངས་ཀྱང་མཚན་མཐུན་དགོས་
པ་མ་བཤད་པའི་ཕྱིར་རོ། །གཞན་ཡང་། སྦེད་པའི་ཡུལ་གྱི་རབ་བྱུང་དེ་ལ། དགེ་སློང་
རང་ཉིད་དང་མཚན་མཐུན་ཡན་ལག་ཏུ་མི་དགོས་པར་ཐལ། སྦེད་པའི་ལྟུང་བྱེད་དེ་རབ་
བྱུང་སྤྱིས་སྐྱེས་ཡིན་པའི་ཕྱིར་ཏེ། སྡོམ་ལས། 
རབ་བྱུང་སྤྱི་བསྐྱེད་རྣམ་གཉིས་ཏེ། ། 
སྦེད་དང་མ་སྨྲས་འགྲོ་བ་འོ། ། 
ཞེས་གསུངས་པའི་ཕྱིར། ཟེར། །
དེ་ལ། ལ་ལ་དག་ན་རེ། མཚོ་ཊཱིཀ་པའི་ལུགས་ལ་སྦེད་པའི་ལྟུང་བྱེད་ཆོས་ཅན། ཁྱོད་
ཀྱི་གཞིའི་དངོས་པོའི་བདག་པོ་དེ་ལ་རྟེན་དགེ་སློང་རང་ཉིད་དང་མཚན་མཐུན་པ་ཡན་ལག་
ཏུ་དགོས་པར་ཐལ། ཁྱོད་དགེ་སློང་ལས་གྱུར་པའི་ལྟུང་བ་ཡིན་པའི་ཕྱིར། དེར་ཐལ། སྤྱིར་
བསྟན་གྱི་མདོར། དགེ་སློང་དང་དགེ་སློང་མ་བསྙེན་པར་རྫོགས་པ་ཅན་མ་ཉམས་པ་དག་
ནི་བསླབ་པ་དག་ལ་ཡན་ལག་ཡིན་ནོ། །ཞེས་པའི་སྐབས་སུ། དགེ་སློང་ཕ་ལས་གྱུར་པའི་
ལྟུང་བ་བཞི་བཅུ་རྩ་དྲུག་ནི། མཚོ་ཊཱིཀ་གཞི་སྨད་ཤོག ༡༤༢ ལས། དངངས་སྦེད་
གདེང་མེད་ཉི་ཤུ་བསླབ། ཞེས་སྦེད་པའི་ལྟུང་བྱེད་བགྲངས་པའི་ཕྱིར། ཞེས་རྩོད་དོ། །
འདུལ་འཛིན་བསླབ་བྱ་ཆེན་མོར་སྤངས་ཟ་མཚོ་ཊཱིཀ་དང་མཐུན་པར་བགྲངས་ལ། དེ་
བཞིན་དུ་མ་གུས་པ་ཕྱོགས་གཅིག་གི་ཆ་ནས་བསྣན་ཏེ་ལྔ་བཅུ་ང་བདུན་དུ་འདྲེན་པར་མཛད་

དོ༑ ༑མ་གུས་ལྟུང་བྱེད་བསྐྱེད་པའི་ཡུལ་ལ། སངས་རྒྱས་དང་། དགེ་སློང་གི་དགེ་འདུན་
དང་༑ དགེ་འདུན་ཐ་སྙད་པ་སྟེ། དེ་གསུམ་གྱིས་དགེ་སློང་རང་ལ་ཆོས་མཐུན་བཀའ་བསྒོ་
བ་ལ་བཤད་སྦྱང་མེད་པར་འགལ་བར་བྱས་ན་མ་གུས་པའི་ལྟུང་བྱེད་བསྐྱེད་པར་གསུངས་
ལ༑ དེ་ཡང་། སངས་རྒྱས་ཞལ་བཞུགས་དུས་སུ་སངས་རྒྱས་ཀྱི་བཀའ་ལ་ཕ་མ་སུས་འགལ་
བར་བྱས་ཀྱང་མ་གུས་པའི་ལྟུང་བྱེད་བསྐྱེད་པ་ནི་ཕ་མ་གཉིས་ཀ་ལ་འདྲ་བས་དེའི་ཆ་ནས་མཚན་
ཉིད་ཅི་འདྲ་བར་བགྲངས་པ་དང༌། འོན་ཀྱང་ཕས་མའི་དགེ་འདུན་དང་དགེ་འདུན་ཐ་སྙད་
པ་གཉིས་ཀྱི་བཀའ་ལ་འགལ་བར་མ་གུས་པའི་ལྟུང་བྱེད་དངོས་གཞི་མི་བསྐྱེད་པ་དང་། དེ་
བཞིན་མ་ལ་སྦྱར་བ་ཡིན་པས། དེའི་ཆ་ནས་མཚན་ཉིད་ཅི་འདྲར་མི་རུང་བའི་ཕྱིར། ཞེས་
ཟེར་རོ། །དགེ་འདུན་ཐ་སྙད་པ་ཞེས་པ་ནི། མཚོ་ཊཱིཀ་ལས། དགེ་འདུན་ལས་བྱེད་བཅུ་
གཉིས་ལྟ་བུ་ལ་འཇོག་ཚུལ་གསུངས་སོ། ། 
མཚན་ཉིད་ཅི་འདྲའི་ལྟུང་བ་ལ་དོགས་པ་གཅོད་པ་ནི།
སྡོམ་ལས།
འོན་ཀྱང་གཉིས་གཉིས་སྤྲོད་དང་ཕུལ་དགུ་བས། ། 
ཆེ་ཆུང་ལྷུང་བཟེད་འཚོལ་སོགས་ཅི་འདྲ་མིན། ། 
ཕམ་པའི་སྡེ་ཞེས་པ་སྟེ། སྐབས་འདིར། པཎ་ཆེན་བསོད་ནམས་གྲགས་པ་མཆོག་གིས་
མཛད་པའི་འདུལ་བའི་མཐའ་དཔྱོད་ཤོག ༡༧ ལས། དེ་ཡང་། ལྷུང་བཟེད་འཚོལ་བའི་
སྤང་ལྟུང་དེ་ལྟུང་བ་ལྔ་བཅུ་རྩ་ལྔའི་ཡ་གྱལ་ཡིན་མོད། དེ་ཡིན་ན། མཚན་ཉིད་ཅི་འདྲ་
བའི་ལྟུང་བ་ཡིན་པས་ནི་མ་ཁྱབ་སྟེ། དགེ་སློང་མས་ལྷུང་བཟེད་ཕུལ་དགུ་ཤོང་བ་ལས་ཆུང་
བ་བཙལ་བའི་སྤང་བ་དང་། དགེ་སློང་གིས་ཕུལ་དགུ་ལས་ལྷག་པ་ཤོང་བ་བཙལ་བའི་སྤང་

ལྟུང་གཉིས་མཚན་ཉིད་ཅི་འདྲ་བའི་ལྟུང་བ་མ་ཡིན་པའི་ཕྱིར། དེར་ཐལ། མཚན་གྱུར་པ་
ན་ལྟུང་བ་དངོས་གཞི་སོ་ན་མི་གནས་པའི་ཕྱིར། མི་ཚངས་སྤྱོད་ཀྱི་ཕམ་པ་ཡིན་ན་ཡང་མཚན་
ཉིད་ཅི་འདྲ་བའི་ལྟུང་བ་ཡིན་པས་མ་ཁྱབ་སྟེ། དགེ་སློང་ཕ་ཡི་རྟེན་ལ་རང་གཞན་གྱི་རྨའི་
སྒོར་མི་ཚངས་པར་སྤྱོད་པའི་ལྟུང་བ་དེ་དེ་མ་ཡིན་པའི་ཕྱིར་ཏེ། དེས་དེ་སྤྱོད་བཞིན་པའི་
ཚེ་མཚན་གྱུར་ན་ལྟུང་བ་སོ་ན་མི་གནས་པའི་ཕྱིར། འོ་ན། དགེ་སློང་གི་རྟེན་ལ་མཚན་
ཉིད་ཅི་འདྲ་བའི་མི་ཚངས་སྤྱོད་ཀྱི་ལྟུང་བ་མེད་པར་ཐལ་ཞེ་ན་ཡོད་དེ།རང་གི་རྨའི་སྒོར་
བརྩལ་བ་དང་དུ་བླངས་པ་ལ་དགོངས་པའི་ཕྱིར། ཞེས་གསུངས་པའི་ཕྱིར། ལྷུང་བཟེད་
འཚོལ་བའི་མཚན་ཉིད་ཅི་འདྲ་བའི་ལྟུང་བ་ནི། ཕུལ་དགུ་ཙམ་ཤོང་བའི་ལྷུང་བཟེད་འཚོལ་
བ་དེ་འཇོག་དགོས་པར་མངོན་ནོ། །རིན་ཕྲེང་ལས། མཚན་ཉིད་ཅི་འདྲ་བའི་གྲངས་འདྲེན་
ལྔ་བཅུ་རྩ་ལྔའི་ནང་ནས་སྐུར་འདེབས་གསུམ་དང་ལྷུང་བཟེད་ཚད་ལྷག་འཚོལ་བ་དང་། ལྷུང་
བཟེད་དོ་གསུམ་ལས་ལྷག་པར་ལེན་པ་བཅས་ལའང་རྗེས་མཐུན་གྱི་ཆ་རེ་ཡོད་པར་གསུངས་
ཏེ༑ འདི་ཐད་རིན་ཕྲེང་ཤོག ༦༢ ལས། དམིགས་བསལ་ནི་ཕ་མ་དང་རང་གི་ཁ་ཤང་དུ་
བཙལ་བ་ལས་གཞན་པ་དང་། མ་དག་པ་ལ་སྐུར་བ་འདེབས་པ་གསུམ་དང་ལྷུང་བཟེད་འཚོལ་
བ་དང་དོ་གསུམ་ཚད་ལྷག་གཞན་ལྟ་བུ་རྗེས་སུ་མཐུན་པའང་ཡོད་མོད་ཀྱི། ཕལ་ཆེ་བའི་
ཆ་ནས་བཤད་དོ། །ཞེས་གསུངས་པའི་ཕྱིར། རྨ་སྡོམ་ལས་ཀྱང་།  
དམིགས་བསལ་མི་ཚངས་སྤྱོད་དང་སྐུར་འདེབས་གསུམ། །
ལྷག་བཙལ་དོ་གསུམ་ལེན་པ་ལྟ་བུ་ལ། ། 
རྗེས་མཐུན་མིང་ཙམ་ཡོད་མོད་ཕལ་ཆེ་བའི། །
ཆ་ནས་ཅི་འདྲར་བཤད་པ་རིན་ཕྲེང་གསུངས། །
ཞེས་གསུངས་སོ། །སྐབས་འདིར་མ་དག་པ་ལ་དག་པར་འདུ་ཤེས་ཏེ་ཕམ་ལྷག་གིས་སྐུར་

བ་བཏབ་པའི་ཡུལ་ལ་སྐུར་འདེབས་གསུམ་གྱི་ཡུལ་ལྟ་བ་མཐུན་པ་དང་མི་མཐུན་པ་གཉིས་
ལས་ལྟ་བ་མཐུན་ན་མཚན་མཐུན་རུང་མི་མཐུན་གང་ཡིན་ཡང་ཆོག་པ་དང་། ལྟ་བ་མི་མཐུན་
ན་མཚན་མཐུན་དགོས་པར་གསུངས་པས་མ་དག་པ་ལ་སྐུར་བ་བཏབ་ཡུལ་དེའི་ནང་ཚན་
ལ་ལྟ་བ་མི་མཐུན་པ་ཡོད་པ་དེ་ཉིད་རྗེས་མཐུན་མིང་ཙམ་ཡིན་པ་ལ་དགོངས་སམ་དཔྱོད།
གཞན་ཡང་། སྒོ་མང་སྡོམ་འགྲེལ་དུ་སློང་སོགས་ལའང་རྗེས་མཐུན་མིང་ཙམ་ཡོད་པས་
དེ་དག་མཚན་ཉིད་ཅི་འདྲར་བགྲངས་པ་ལ་དཔྱོད་རྒྱ་མང་ངོ༌། །ཞེས་དོགས་སློང་མཛད་
དོ༑ ༑གཞན་ཡང༌། འོག་ཏུ་སྡོམ་ལས། རྫོགས་པ་སྤྱིས་བསྐྱེད་སྐུར་འདེབས་གསུམ།།
ཞེས་སྐུར་འདེབས་གསུམ་གྱི་ཡུལ་ལ་མཚན་མཐུན་ངེས་བཟུང་མི་དགོས་པར་རྫོགས་པ་སྤྱིས་
བསྐྱེད་དུ་བགྲངས་པས་ཀྱང་དེ་གསུམ་གྱི་ཡུལ་ལ་ལྟུང་བ་འབྱིན་པ་པོ་དང་མཚན་མཐུན་མི་
དགོས་པར་གྲུབ་བོ་སྙམ་ཡང་ད་དུང་དཔྱད་དོ། །དེས་ན་དེ་དག་ལ་རྗེས་མཐུན་མིང་ཙམ་
ཇི་ལྟར་འཇོག་དཔྱད་པར་ཞུའོ། 
རྗེས་མཐུན་མིང་ཙམ་གྱི་ཐུན་མོང་བ་ལ། མཚན་མཐུན་ཡན་ལག་ཏུ་དགོས་པ་དང༌།
མཚན་མི་མཐུན་ཡན་ལག་ཏུ་དགོས་པ་གཉིས་ལས། དང་པོ་ལ། ལྟུང་བ་བཞི་བཅུ་ཡོད་དེ།
སྡོམ་ལས།
རྗེས་མཐུན་ལ་གཉིས་མཚན་མཐུན་མཚན་མི་མཐུན། །
ཡན་ལག་དགོས་བའོ་དང་པོ་རིན་ཕྲེང་ལས། །
བསྒོ་གྱུར་བཞི་དང་འཕྲོག་པ་དང༌།
བསྔོས་བསྒྱུར་སྐྱོན་དང་ཕྲ་མ་དང༌། །
སྐྱོ་སྔོགས་གནས་ངན་བཤེས་ངོར་དང་།

ཁྱད་བསོད་འཕྱ་བསྒོ་ཁྲི་དང་གདིང།
ཕྱིས་མནོན་འབྱུང་བ་སྤངས་པ་སྟོབས། ། 
འདུས་ཟ་བརྡེག་གཟས་གནས་ངན་ལེན། ། 
བདེ་དང་འདུན་པ་ཆོས་དང་སྨྲ། ། 
དགེ་ཚུལ་འགྱོད་པ་སོར་མོ་དངངས། ། ོ་
 ཉེར་འཇོག་ཉན་རྣ་མ་སྨྲས་འགྲོ། ། 
མ་གུས་ཟས་བཅས་ད་གདོད་ཁྲི། ། 
གདལ་དང་སེང་གེ་ལས་གྱུར་ཏེ། ། 
དེ་ལྟར་བཞི་བཅུ་ཐམ་པ་འོ། ། 
སྔ་དྲོ་གྲོང་རྒྱུ་འདིར་བགྲངས་ཀྱང་། །
ཕྱི་དྲོ་མཚན་ཉིད་ཅི་འདྲ་འོ།
མ་གུས་འདིར་བགྲངས་ཕྱོགས་གཅིག་སྟེ། ། 
གཞན་དུ་འདུལ་འཛིན་གསུང་དང་འགལ། ། 
ཞེས་སོ། ། 
གཉིས་པ་མཚན་མི་མཐུན་ཡན་ལག་ཏུ་དགོས་པ་ནི་ལྔ་ཡོད་དེ།
སྡོམ་ལས། 
མཚན་མི་མཐུན་དགོས་དེ་ཉིད་ལས། ། 
འཁྲུར་འཇུག་པ་དང་ལེན་པ་དང༌། །
ཁྱིམ་པ་མོ་ལ་ཆོས་སྟོན་དང༌། ། 

དེ་དང་ལམ་འགྲོ་བུད་མེད་ཉལ། ། 
དེ་ལྟར་དེ་ནི་ལྔ་ཡིན་ནོ། ། མ་ཁ་གྱི་ན་མར་ཀ་ང་ཀ་ཙའི་
ཆོ་ག་འཇིག་པ་བཞི་ཡོད་དེ།
 སྡོམ་ལས། 
འབྲལ་དང་སྤངས་པ་ཟ་བ་དང༌།
གསོག་འཇོག་བྱེད་དང་ཟ་བ་བཞི།
བསྣན་ན་བཞི་བཅུ་རྩ་དགུར་འགྱུར། ། 
ཞེས་པའོ། །སྐབས་འདིར་སྤངས་ཟ་རྗེས་མཐུན་མིང་ཙམ་དུ་བགྲངས་པ་ནི་རིན་ཕྲེང་ལས་
ཆོ་ག་འཇིག་པ་བཞི་བགྲངས་པ་འདིར་བཀོད་པ་ཡིན་ནམ་སྙམ་ཡང་དཔྱད་པར་ཞུའོ། །དེ་
ལ་འབྲལ་ལྟུང་དང་སྤངས་ཟ་དང༌། གསོག་འཇོག་བྱེད་པ་དང་གསོག་འཇོག་ཟ་བ་བཞི་ལ་
ཆོ་ག་འཇིག་པ་ཞེས་བརྗོད་པའི་གོ་དོན་ནི། མཚན་གྱུར་པ་ན་ཆོས་གོས་བྱིན་རླབས་འཇིག་
པས་སྔར་གྱི་འབྲལ་ལྟུང་སོ་ན་མི་གནས་པ་དང་སྨན་བྱིན་གྱིས་རླབས་པ་དང་གསོག་འཇོག་
གི་ཆོ་ག་སྟེ་རྟེན་གྱི་ཆ་ནས་ཚུལ་མི་གཅིག་པས་མཚན་གྱུར་པ་ན་གསོག་འཇོག་བྱས་པ་དང་
དེ་ཟ་བའི་ལྟུང་བ་སོ་ན་མི་གནས་པ་དང་སྤངས་ཟའང་མཚན་གྱུར་ན་ཉེས་བྱས་སུ་སོང་བར་
གསུངས་ཡང༌། འབྲས་སྒོ་མང་སྡོམ་འགྲེལ་ཤོག ༣༣༠ ལས། དེ་ལ་ཆོ་ག་འཇིག་པ་ཞེས་
བཤད་པའི་རྒྱུ་མཚན་ཡོད་དེ། མཚན་གྱུར་པའི་ཚེ་ཆོས་གོས་བྱིན་རླབས་ཀྱི་ཆོ་ག་དང་ཟས་
ཀྱི་ཆོ་ག་འགྱུར་བའི་ཕྱིར་ཏེ། དེའི་ཚེ་གོས་ཀྱི་བྱིན་རླབས་ཞིག་ལ། མཚན་སྔ་མའི་རྟེན་ལ་
ཟས་སྤངས་པས་མཚན་ཕྱི་མའི་རྟེན་ལ་ཟས་སྤངས་པའི་གོ་མི་ཆོད་པ་དང་། དེའི་ཚེ་བྱིན་
ལེན་ཞིག་ཅིང་། མཚན་མི་མཐུན་པའི་གསོག་འཇོག་གིས་གསོག་འཇོག་ཟ་བའི་ལྟུང་བ་མི་
བསྐྱེད་པའི་ཕྱིར། ཞེས་གསལ། 

འདི་ཐད་རིན་ཕྲེང་ལས་སྤངས་ཟ་ཡང་འདིར་རིགས་ཏེ། ཕ་མ་གཅིག་གིས་སྤངས་པ་
གཅིག་གིས་སྤངས་པར་མི་རིགས་པའི་ཕྱིར་ཏེ། ལུང་ཞུ་བར། བཙུན་པ་དགེ་སློང་གིས་
ཚལ་མ་ཚལ་ལགས་ནས་སྤངས་པ་ལས་དེས་ལྷག་པོར་མ་བགྱིས་པར་བཟའ་བ་དང་བཅའ་
བ་ཞིག་འཚལ་བ་ན་མཚན་འཕོས་ཏེ་དགེ་སློང་མར་གྱུར་ན་ཅིར་འགྱུར། ཉེས་བྱས་སོ། །ཞེས་
སོ༑ ༑ཞེས་གསུངས་སོ། །མཚན་གྱུར་ཚེ་བྱིན་ལེན་ཞིག་པར་གསུངས་ཀྱང༌།
བྱིན་ལེན་འཇིག་རྒྱུ་ནི། སྡོམ་ལས། 
བབས་དང་ཤི་དང་གཞན་གྱིས་རེག ། 
སྨན་གྱི་རིགས་འགྱུར་སྐྱེ་བ་འགྱུར། །
ཞེས་གསུངས་པའི་འཇིག་རྒྱུ་བཅུའི་ནང་དུ་མ་གསལ་བས་དཔྱད་དགོས་ལ། གསོག་འཇོག་
ཀྱང་རང་དང་ཆོ་ག་གཅིག་པའི་ཟས་རང་གི་གསོག་འཇོག་བྱས་པ་དང་དེ་ཟ་བ་རྗེས་མཐུན་
མིང་ཙམ་དུ་བགྲངས་སམ་སྙམ། མཚན་གྱུར་ཚེ་ཆོས་གོས་བྱིན་རླབས་འཇིག་ཅེས་པའང་
དཔྱད་དགོས་ཏེ། ཆོས་གོས་བྱིན་རླབས་འཇིག་རྒྱུ་ལ། སྡོམ་ལས། 
འཇིག་རྒྱུ་སྔགས་ཀྱིས་ཕྱུང་དང་དངོས་པོ་དང༌། །  
རྟེན་ཞིང་མིན་གྱུར་གཞན་ལ་སྦྱིན་པ་བཞི། ། 
ཞེས་གསུངས་པའི་འཇིག་རྒྱུ་བཞི་པོའི་ནང་མཚན་གྱུར་པ་མེད་པའི་ཕྱིར། ཟེར། འགའ་
རེས༑ ཞིང་མ་ཡིན་པར་གྱུར་པ་ལ་མཚན་གྱུར་པ་དང་ཁྱིམ་པར་བབས་པ་གཉིས་ཀ་འཇོག་
ཆོག་པས་སྐྱོན་མེད་ཅེས་ལན་གདབ་པས་དཔྱད་དོ། །ལ་ལས་དགེ་སློང་མས་ཆོས་གོས་རྣམ་
གསུམ་དང་ཤིང་ང་དཔུང་བཅས་དང་རྔུལ་གཟན་ལའང་འབྲས་ལྟུང་སྲུང་དགོས་པས་དེའི་

ཆ་ནས་ཆོ་ག་འཇིག་པར་འཇོག་གམ་ཟེར། ཞེས་གསུངས།་ཚད་ལོག་མའི
ལྟུང་བ་ཐུན་མོང་བ་དང་ཐུན་མོང་མ་ཡིན་པ་གཉིས་ལས་ཐུན་མོང་བ་ལ་མཚན་ཉིད་ཅི་
འདྲ་བའི་ཐུན་མོང་བ་དང་རྗེས་མཐུན་མིང་ཙམ་གྱི་ཐུན་མོང་བ་གཉིས་ཡོད་པ་སོ་སོའི་དོན་
ནི༑ མཚོ་ཊཱིཀ་གཞི་སྨད་ཤོག ༡་༤ ལས། མཚན་ཉིད་ཅི་འདྲ་བའི་ཐུན་མོང་དང་།
རྗེས་སུ་མཐུན་པ་མིང་ཙམ་གྱི་ཐུན་མོང་ངོ། །དང་པོ་ནི་སྲོག་གཅོད་པའི་ཕམ་པ་ལྟ་བུ་སྟེ་རྟེན་
དགེ་སློང་ཕ་མ་གཉིས་ལ་ལྟུང་བ་ཆེ་ཆུང་མཉམ་པོར་བཅས་ཤིང་ལྟུང་བའི་ཡན་ལག་ཐུན་མོང་
བའོ༑ ༑གཉིས་པ་རྗེས་སུ་མཐུན་པ་མིང་ཙམ་གྱི་ཐུན་མོང་ནི། སྐྱོན་ནས་སྨྲ་བའི་ལྟུང་བྱེད་
ལྟ་བུ་སྟེ། རྟེན་དགེ་སློང་ཕ་མ་གཉིས་ལ་ལྟུང་བ་ཆེ་ཆུང་མཉམ་པོར་བཅས་ཤིང་ལྟུང་བའི་
ཡན་ལག་ཐུན་མོང་མ་ཡིན་པའོ། །ཞེས་གསུངས་པ་ལྟར་རོ། །
ཐུན་མོང་མ་ཡིན་པའི་ལྟུང་བར་འགྱུར་ཚུལ་ཡང་མཚོ་ཊཱིཀ་གཞི་སྨད་ཤོག ༡༠༤ ལས།
དགེ་སློང་ཕ་མའི་ལྟུང་བ་ཐུན་མོང་མ་ཡིན་པར་བཞག་པའི་རྒྱུ་མཚན་ནི་ལྔ་སྟེ་(རེག་པའི་ཕམ་
པ་དང་། ལྷག་མ་ལྟ་བུ་)སྡེ་ཚན་མི་འདྲ་བའི་ཕྱིར་དང་། དགེ་སློང་ཕ་མས་ཡང་ཡང་ཟོས་
པའི་ལྟུང་བ་ལྟ་བུ་ཆེ་ཆུང་མི་འདྲ་བའི་ཕྱིར་དང་།(ཉིན་མོ་འབྲལ་བའི་ལྷག་མ་ལྟ་བུ་)ཡོད་
མེད་མི་འདྲ་བའི་ཕྱིར་དང་། (སྐྲོད་པའི་ལྟུང་བྱེད་གཉིས་ནི་བཅས་པའི་)དབྱེ་བ་མི་འདྲ་
བའི་ཕྱིར་དང་།(ལྷུང་བཟེད་འཆང་བའི་སྤང་ལྟུང་དངོས་གཞིར་)འགྱུར་དུས་མི་འདྲ་
བའི་ཕྱིར་རོ། །ཞེས་གསུངས་པའི་ཕྱིར།
སྡོམ་ལས།
སོ་སོའི་ཐུན་མོང་མིན་པར་འགྱུར་ཚུལ་ཡང༌། ། 
མཚན་ཕྱིར་ལུས་ཕྱིར་བསམ་པའི་བྱེ་བྲག་ཕྱིར། ། 
ལུས་ངག་ཉེས་སྤྱོད་མི་འདྲ་བཅས་པ་ཡང་། ། 

ཡོད་མེད་མི་འདྲ་དགོན་འབྲལ་ཉིན་མོ་འབྲལ། ། 
ཆེ་ཆུང་མི་འདྲ་རེག་ཕམ་འབྱིན་ལྟུང་བྱེད། ། 
མང་ཉུང་མི་འདྲ་འགྲེང་བཞི་སྐྲོད་པ་གཉིས། ། 
སྡེ་ཚན་མ་བསྐོས་འདུག་དང་མི་གཙང་འདོར། ། 
ལྷུང་བཟེད་ཞག་གཅིག་བཅུ་མཐར་སྤང་ལྟུང་འབྱུང༌། ། 
ཉི་ཤུ་མ་ལོན་རྫོགས་པའི་ལྟུང་བྱེད་ནི། ། 
མ་ལའང་སྲིད་ཕྱིར་སོ་སོའི་ཞིབ་ཆ་དགོས། །
ལྟུང་མཉམ་ཐུན་མོང་མི་མཉམ་ཐུན་མོང་མིན། ། 
སྔ་མའི་ཕྱེ་བ་ཡུལ་དང་ཡན་ལག་སྒོས། ། 
ཞེས་པའོ། །
ཐུན་མོང་མ་ཡིན་པའི་ལྟུང་བ་རྣམས་ཀྱི་དབང་དུ་བྱས་ནས་འཆད་པ་ལ། ས་བཅད་རྣམ་
པ་ལྔ་སྟེ། དང་པོ་སྦྱོར་ལྟུང་ཆུང་བ་སོ་ན་གནས་ཤིང་བཅས་པ་ཆེར་གྱུར་པ་ནི། མདོ་རྩ་བ་
ལས༑ ན་སྨད་པའི་དོན་གྱི་སྦྱོར་བ་གང་ཡིན་པ་ཉིད་ལས་སོ། །ཞེས་པའོ། ། ་
གཉིས་པ་མཐར་ཐུག་གི་ལྟུང་བ་ཆེ་བ་ཆུང་དུ་གྱུར་ཅིང་བཅས་པ་ཡང་ཆུང་དུ་གྱུར་པ་ནི།
བྱས་པ་ནི་དེ་ཉིད་ཡིན་ནོ། །ཞེས་པའོ། །
གསུམ་པ་མཐར་ཐུག་གི་ལྟུང་བ་ཆུང་བ་སོ་ན་གནས་ཤིང་བཅས་པ་ཆེར་གྱུར་པ་ནི། ན་
སྨད་པ་ནི་རང་གི་ཉིད་དོ། །ཞེས་པའོ། །
བཞི་པ་ལྟུང་མེད་སོ་ན་གནས་ཤིང་བཅས་པ་ཡོད་པར་གྱུར་པ་ནི། ཞག་བཅུར་མ་ལོན་
པ་ནི་ཆ་ཉིད་དོ། །ཞེས་པའོ། ། 
ལྔ་པ་ལྟུང་བ་མེད་པར་གྱུར་ཅིང་བཅས་པ་ཡང་མེད་པར་གྱུར་པ་ནི། ཞིང་མ་ཡིན་པ་

ཉིད་ལ་ནི་ཉམས་སོ།། ཞེས་པའོ།། དེ་ལས་འཕྲོས་པ་ནི་མཚན་གྱུར་ན་ལྷག་མའིི་བཅབ་
ཉེས་དག་པར་བསྟན་པ་ནི། དེ་ལ་ཉེས་པ་བཅབ་པ་མ་ཡིན་པ་མ་ཡིན་པ་མ་ཡིན་ནོ།། ཞེས་པའོ།།
རྩ་བའི་ས་བཅད་གསུམ་པ་དེ་དག་གི་ཞར་བྱུང་ནི་མགུ་བ་སྤྱོད་པ་ནི་དོན་མེད་པ་ཉིད་དོ།།
ཞེས་པའོ།། དེ་དག་གི་འཐད་སྒྲུབ་ནི། ཆོ་ག་རྣམས་གྱུར་ཏོ། ། ཞེས་པའོ།།
མདོར་ན། མཚན་གྱི་ཡན་ལག་འཆད་པ་ན། ཐུན་མོང་བའི་དབང་དུ་བྱས་པ་དང་།
ཐུན་མོང་མ་ཡིན་པའི་དབང་དུ་བྱས་པ་དང་། དེ་དག་གི་ཞར་བྱུང་དང་། འཐད་སྒྲུབ་སྟེ་
ས་བཅད་བཞི་ཡི་སྒོ་ནས་འཆད་ཅིང་ཐུན་མོང་མ་ཡིན་པའི་ལྟུང་བའི་དབང་དུ་བྱས་པའི་ས་
བཅད་དེ་ལས་གོང་སྨོས་ས་བཅད་ལྔ་ཕྱེ་སྟེ་འཆད་པ་དེ་ལྟར་ཡིན་ནོ།།
དེ་ལ་སྐབས་དོན་ཐུན་མོང་མ་ཡིན་པའི་ལྟུང་བའི་དབང་དུ་བྱས་པའི་ས་བཅད་ལྔན་རྣམས་
རིམ་བཞིན་སྤྲོས་ཏེ་འཆད་ན།
ས་བཅད་དང་པོ། སྦྱོར་ལྟུང་ཆུང་བ་སོ་ན་གནས་ཤིང་བཅས་པ་ཆེར་གྱུར་པ་ནི། ན་
སྨད་པའི་དོན་གྱི་སྦྱོར་བ་གང་ཡིན་པ་ཉིད་ལས་སོ།། ཞེས་པ་འདི་ཡིན་ལ། མདོ་འདི་ནི།
མཚན་སྔ་མའི་རྟེན་ལ་བཅས་པ་ཆུང་ལྡན་གྱི་ལྟུང་བ་དཔེར་ན་དགེ་སློང་ཕས་མ་ལ་བརྡེག་པ་
ལྟ་བུའམ། དགེ་སློང་མས་ཁུ་བ་འབྱིན་པའི་ལྟུང་བྱེད་ལྟ་བུའི་སྦྱོར་བ་བྱེད་བཞིན་པའི་སྐབས་
མཚན་གྱུར་ན་བཅས་པ་ཆེར་སོང་བས་ལྟུང་བ་ཡང་ཆེར་འགྲོའམ་སྙམ་པའི་དོགས་པ་བཅད་
དེ་བཅས་པ་ཆེར་སོ་ཡང་ལྟུང་བ་ཆེར་མི་འགྲོའོ།། ཞེས་བསྟན་པ་ཡིན་ནོ།། མདོ་འདིའི་
ཚིག་དོན་འགྲེལ་ཚུལ་ནི། མཚན་སྔ་མའི་རྟེན་ལ་ན་སྨད་པ་སྟེ་ལྟུང་བ་ཆུང་བའི་སྦྱོར་བ་བྱེད་
བཞིན་པ་ན་མཚན་གྱུར་ཏེ་མཐར་ཐུག་གྲུབ་ན་བཅས་པ་ཆེར་སོང་ཡང་། ལྟུང་བ་ན་སྨད་
པ་ཉིད་ལས་སོ། ། ཞེས་པའོ།། མདོ་འདིས་མཚན་སྔ་མའི་རྟེན་ལ་ལྟུང་བ་ཆུང་ལྡན་དང་།

མཚན་ཕྱི་མའི་རྟེན་ལ་བཅས་པ་ཆེར་འགྱུར་བའི་ལྟུང་བའི་རིགས་ཐམས་ཅད་ལ། མཚན་
སྔ་མ་ལྟུང་བ་ཆུང་ལྡན་དེའི་སྦྱོར་བ་བྱེད་བཞིན་པ་ན་མཚན་གྱུར་ཏེ་མཐར་ཐུག་གྲུབ་ཀྱང་ལྟུང་
བ་ཆུང་བ་ན་སྨད་པ་དེ་རང་དུ་གནས་ཞེས་སྤྱིར་བསྟན་པ་ཡིན་ནོ། ། 
འདིའི་མཚན་གཞི་འཇོག་ཚུལ་ལ། རིན་ཕྲེང་དང་པཎ་ཆེན་མཆོག་གི་འདུལ་བའི་མཐའ་
དཔྱོད་གཉིས་ཀར། དགེ་སློང་ཕ་གཉིས་ཁྲི་གཅིག་ལ་ཤ་ཐང་རེག་སྟེ་ཉལ་ནས་ཉེས་བྱས་ཀྱི་
སྦྱོར་བ་བྱེད་བཞིན་པ་ན་མཚན་གྱུར་ན་བཅས་པ་ཆེར་སོང་ཡང་ལྟུང་བ་ཉེས་བྱས་བསྐྱེད་པ་
ཉིད་སོ་ན་གནས་པ་འཇོག་ལ། དེ་ཡང་དགེ་སློང་ཕ་གཉིས་ཤ་ཐང་རེག་སྟེ་ཉལ་ནས་སྐྱ་རེངས་
ཤར་བ་ན་ལྟུང་བ་ཉེས་བྱས་ལས་མེད་ཀྱང་། མ་གཉིས་ཀྱིས་དེ་ལྟར་བྱེད་ན་ལྟུང་བྱེད་བསྐྱེད་
པས་སོ། །འོན་ཀྱང་མཚོ་ཊཱིཀ་གཞི་སྨད་ཤོག ༡༠༦ ལས། རང་ཅག་དེའི་རྗེས་སུ་མི་
འབྲངས་ཏེ། ཊཱིཀྐ་ལས་ལྷག་པའི་དོན་གྱི་སྦྱོར་བ་ལས་ནི་ལྟུང་བ་ན་སྨད་པ་འབྱུང་བར་འགྱུར་
གྱི༑ ན་སྨད་པའི་དོན་གྱི་སྦྱོར་བ་ལས་མཚན་གྱུར་པ་ལས་ནི་ལྷག་པར་འབྱུང་བར་མི་འགྱུར་
བས༑ འདིར་དངོས་གཞི་ཡང་ན་སྨད་པ་ཉིད་འབྱུང་གི་ལྷག་པ་མི་འབྱུང་བ་བསྟན་ཏོ། །ཞེས་
བཤད་པ་ནི། མཚན་འགྱུར་གྱི་སྤྱི་གཞུང་ལེགས་པ་ཡིན་ནོ། །ཞེས་དགེ་སློང་ཕ་གཉིས་ཁྲི་
གཅིག་ལ་ཉལ་བཞིན་པ་ན་མཚན་གྱུར་པའི་སྦྱོར་ལྟུང་དེ་འདིའི་མཚན་གཞིར་ཞལ་གྱིས་མི་
བཞེད་པ་ལྟ་བུར་གསུངས་ལ། འདིའི་དགོངས་པ་ནི། དགེ་སློང་གཉིས་ཁྲི་གཅིག་ལ་ཤ་
ཐང་རེག་སྟེ་ཉལ་བཞིན་པའི་སྐབས་སུ་མཚན་གྱུར་པ་ན་གཉིས་ཀར་མར་གྱུར་པས་སྦྱོར་བ་
མུ་འཐུད་ནས་བྱས་ཏེ་སྐྱ་རེངས་ཤར་པ་ན་ཤ་ཐང་རེག་པའི་ལྟུང་བ་སྐྱེས་པའི་དབང་དུ་བྱས་
ན༑ ལྟུང་བ་དེའི་སྦྱོར་བ་མ་གཉིས་ཀྱིས་ཤ་ཐང་རེག་སྟེ་ཉལ་བའི་སྦྱོར་བ་བྱེད་པ་ཡིན་པས་
ཤ་ཐང་རེག་སྟེ་ཉལ་བའི་ལྟུང་བྱེད་དངོས་ཀྱི་སྦྱོར་བ་ཡིན་ལ། དེ་ནས་སྐྱ་རེངས་ཤར་བ་ན་
ལྟུང་བྱེད་དངོས་སྐྱེས་པར་འཇོག་པ་དགོས་པས་དེ་ཉིད་འདིར་མཚན་གཞིར་འཇོག་པ་འདིའི་

རྗེས་སུ་མི་འབྲངས་ཞེས་གསུངས་པ་ཡིན་ལ། ལ་ལས། ཕ་གཉིས་ཤ་ཐང་རེག་སྟེ་ཉལ་བ་
ནི་ལྟུང་བ་ཆེ་བ་ལྷག་མས་བསྡུས་པའི་སྦོམ་པོ་ཡིན་པས་མཚན་གྱུར་པ་ན་སྐྱེད་པའི་ལྟུང་བྱེད་
ལས་ཆེ་བ་ཡིན་པས་འདིར་དེ་མི་འཇོག་ཅེས་གསུངས། རིན་ཕྲེང་དང་། ཡིག་ཆ་གཉིས་
ཆར་མཚན་གཞི་དེ་ལྟར་གསུངས་པ་ནི། ཕ་གཉིས་ཁྲི་གཅིག་ལ་ཉལ་སྟེ་སང་སྐྱ་རེངས་ཤར་པ་
དང་དུས་མཉམ་དུ་མཚན་གྱུར་པའི་དབང་དུ་མཛད་པ་མིན་ནམ་སྙམ་པས་དཔྱད་པར་འཚལ་ལོ།།
སྡོམ་ལས།
གྲྭ་ཚེ་ན་ན་སྨད་དོན་གྱི་སྦྱོར་བ་ཞེས་སོགས་མདོས། །
དམིགས་བསལ་མ་ཡིས་འབྱིན་པའི་སྦྱོར་བྱས་ནས། །
གཞན་ལ་རྫོགས་ཚེ་བཅས་པ་ཆེར་གྱུར་ཀྱང་། ། 
ན་སྨད་དོན་གྱི་སྦྱོར་ལྟུང་སོར་གནས་ལས། །
འབྱིན་ལྷག་མི་སྐྱེ་སྦྱོར་བའི་དོགས་གཅོད་དོ། ། 
གཉིས་པ་མཐར་ཐུག་གི་ལྟུང་བ་ཆུང་དུ་གྱུར་ཅིང་། བཅས་པ་ཡང་ཆུང་དུ་གྱུར་པ་ནི།
བྱས་པ་ནི་དེ་ཉིད་དོ། །ཞེས་པའི་མདོས་བསྟན་ལ། མདོ་འདིས། མཚན་སྔ་མའི་རྟེན་ལ་
བྱས་པའི་ལྟུང་བ་དངོས་གཞི་རྫོགས་པར་བྱས་ཟིན་པ་དེ་ཉིད་མཚན་གྱུར་པ་ན་བཅས་པ་ཆུང་
དུ་འགྲོ་བ་ན་སྔར་བྱས་པའི་ལྟུང་བ་ཆེ་བ་དེ་ཉིད་ཆུང་དུ་འགྲོ་བ་ཡིན་ནོ། །ཞེས་སྤྱིར་བསྟན་
པ་ཡིན་ནོ། །དེའི་མཚན་གཞི་ནི། དགེ་སློང་མ་རེག་ཕམ་རྫོགས་པར་བྱས་པ་དེ་ཉིད་མཚན་
གྱུར་པ་ན་བཅས་པ་ཆུང་དུ་སོང་བ་བཞིན་དུ་རེག་ཕམ་དེ་ཉིད་སོ་ན་མི་གནས་པར་ཆུང་དྲ་སོང་
སྟེ་རེག་པའི་སྦོམ་པོར་གྱུར་པ་ལྟ་བུ་ཡིན་པའི་ཕྱིར།

སྡོམ་ལས། 
བྱས་པ་དེ་ཉིད་ཡིན་ནོ་ཞེས་པའི་མདོས། ། 
རེག་ཕམ་རྫོགས་བྱས་མ་ཡང་མཚན་གྱུར་ན། ། 
བཅས་པ་ཆུང་གྱུར་ན་སྨད་དེ་ཡིན་གསུངས། ། 
བསྐའི་སྐམ། ན་བག་མ་ཟང། ཞི་ཡི་ཆ་ན་ཀྱིས
ཞེས་པའོ། །
གསུམ་པ་མཐར་ཐུག་གི་ལྟུང་བ་ཆུང་བ་སོ་ན་གནས་ཤིང་བཅས་པ་ཆེར་གྱུར་པ་ནི། ན་
སྨད་པ་ནི་རང་གི་ཉིད་དོ། །ཞེས་པའི་མདོས་བསྟན་ལ། དེ་ཡང་། མདོ་འདིས་མཚན་སྔ་
མའི་རྟེན་ལ་ལྟུང་བ་ཆུང་བ་བྱས་པ་དེ་ཉིད་མཚན་གྱུར་པ་ན་བཅས་པ་ཆེར་སོང་བའི་རིགས་
ལ་མཚན་ཕྱི་མའི་རྟེན་ལ་ལྟུང་བ་ཆེར་མི་འགྲོ་བར་ཆུང་བ་དེ་གའི་ངོ་བོར་གནས་ཞེས་སྤྱིར་བསྟན་
པ་ཡིན་ལ། མཚན་གཞི་ནི། དཔེར་ན། འབྱིན་པའི་ལྟུང་བྱེད་བྱས་པའི་དགེ་སློང་མ་མཚན་
གྱུར་པ་ན། བཅས་པ་ཆེར་སོང་ཡང་ལྟུང་བ་ཆུང་བ་འབྱིན་པའི་ལྟུང་བྱེད་ཁོ་ནའི་ངོ་བོར་
གནས་པ་ལྟ་བུ་ཡིན་པའི་ཕྱིར།
སྡོམ་ལས།
ན་སྨད་པ་ནི་རང་གི་ཉིད་སོགས་མདོས། །
འདེགས་ི་ནའི་ཐོག་ནས་ད་ད་ན་ན་ན་
འོ་ན་གང་དུ་མཚན་གྱུར་རྟེན་དེ་ལ། །
གང་བཅས་ལྟུང་བར་ངེས་སམ་ཞེ་ན་མིན། །
འབྱིན་བའི་ལྟུང་བྱེད་བྱུང་བའི་དགེ་སློང་མ། །
ཕར་གྱུར་ཚེ་ཡང་ལྷག་མར་མི་འགྱུར་ཏེ། །
ཆུང་ལས་ཆེར་མི་འགྱུར་ཞེས་བཤད་ཟིན་ཏོ། །
ཞེས་པའོ། །

བཞི་པ་ལྟུང་མེད་སོ་ན་གནས་ཤིང་བཅས་པ་ཡོད་པར་གྱུར་པ་ནི། ཞག་བཅུར་མ་ལོན་
པ་ནི་ཆ་ཉིད་དོ། །ཞེས་པའི་མདོས་བསྟན་ལ། མདོ་འདིས་མཚན་སྔ་མའི་རྟེན་ལ་བཅས་
པ་མེད་ཅིང༌། མཚན་གྱུར་པ་ན་བཅས་པ་ཡོད་པར་གྱུར་པའི་རིགས་ལ། མཚན་གྱུར་པ་
ན་ལྟུང་བ་མེད་པ་སྤྱིར་བསྟན་པ་ཡིན་ལ། དངོས་སུ་བསྟན་པའི་དབང་དུ་བྱས་ན། དགེ་
སློང་ཕས་བྱིན་གྱིས་མ་བརླབས་པའི་ལྷུང་བཟེད་ཞག་དགུ་བཅངས་ཏེ་མཚན་གྱུར་པ་ན་ལྷུང་
བཟེད་ཞག་གཅིག་འཆང་བའི་བཅས་པ་ཡོད་པར་གྱུར་པས་སྔར་ཞག་དགུ་བཅངས་ཀྱང་ཞག་
སྔ་མ་དེ་དག་ནི་ཞག་གཅིག་གི་སྔ་དྲོའི་ཆ་དང་འདྲ་བར་ལྟུང་བ་མི་བསྐྱེད་ཅེས་པའི་དོན་ནོ།།
དང་༣ སྡོམ་ལས།
ཞག་བཅུར་མ་ལོན་པ་ནི་ཆ་ཉིད་ཅེས། །ལང་བ་ན། །གན)
དགུ་ནས་གྱུར་ན་དགུ་པོ་ཞག་གཅིག་ཆ། །
ཞེས་པའོ། །
ལྔ་པ་ལྟུང་བ་མེད་པར་གྱུར་ཅིང་བཅས་པ་ཡང་མེད་པར་གྱུར་པ་ནི། ཞིང་མ་ཡིན་པ་
ཉིད་ལ་ནི་ཉམས་སོ། །ཞེས་པའོ། །མདོ་འདིས། མཚན་སྔ་མའི་རྟེན་ལ་བཅས་པ་དང་དེ་
དང་འགལ་བའི་ལྟུང་བ་ཡོད་པ་ལས། མཚན་གྱུར་པ་ན་བཅས་པ་དེ་མེད་པར་གྱུར་པ་ན་
སྔར་གྱི་ལྟུང་བ་དེ་མེད་པར་གྱུར་པ་ཐམས་ཅད་ཀྱི་དབང་དུ་བྱས་ནས་སྤྱིར་བསྟན་པ་ཡིན་ནོ།།
དེ་ཡང་། དཔེར་མཚོན་ན། མཚན་སྔ་མ་དགེ་སློང་མའི་རྟེན་ལ་ཉིན་མོ་འབྲལ་པའི་ལྷག་
མ་དང་འཁོར་དང་འཁོར་མང་ཉེ་བར་འཇོག་པའི་ལྟུང་བྱེད་དང་བཅས་པ་གཉིས་ཀ་ཡོད་ཀྱང་།
མ་དེ་ཕར་མཚན་གྱུར་པ་ན་བཅས་པ་དེ་མེད་པར་གྱུར་པས་སྔར་གྱི་ལྟུང་བ་དེ་དག་མེད་པར་
གྱུར་པ་ལྟ་བུ་ཡིན་ནོ། །སྐབས་འདིར་མཚོ་ཊཱིཀ་ལས་མཚན་གྱུར་པས་ལྟུང་བ་ཐུན་མོང་མ་

ཡིན་པ་རྣམས་དག་ན་རེག་ཕམ་བྱུང་བའི་མ་ཕར་མཚན་གྱུར་ཚེ་རེག་ཕམ་དག་དགོས་པས་
སླར་ཡང་མར་གྱུར་ན་རེག་ཕམ་སླར་ལྡོག་མིན་ལས་འཕྲོས་པའི་དོགས་དཔྱོད་ལ་གཟིགས་
སྡོམ་ལས། 
ཞིང་མ་ཡིན་པ་ཉིད་ལས་ཉམས་ཞེས་པས། །
འཁོར་མང་ཉེར་འཇོག་ལྡན་པ་ཕར་གྱུར་ཚེ། །
ན། བཅས་པའི་ཞིང་མིན་ཕྱིར་ན་གཏན་ཉམས་གྱུར། ། ཁ
ཞེས་སོ། །མདོ་འདི་ལས་འཕྲོས་པ་ནི། དེ་ལ་ཉེས་པ་བཅབ་པ་མ་ཡིན་པ་མ་ཡིན་ནོ། །ཞེས་
པའི་མདོ་འདིས། མཚན་སྔ་མའི་རྟེན་ལ་ལྷག་མའི་བཅབ་ཉེས་ཡོད་ན་མཚན་གྱར་ཚེ་བཅབ་
ཉེས་དེ་ཉམས་པ་མ་ཡིན་པ་མ་ཡིན་ནོ། །རྒྱུ་མཚན་ནི་བཅབ་ཡུལ་མཚན་མཐུན་ལ་བཅབ་
པའི་ཉེས་པ་ཡིན་པས་རྟེན་མཚན་གྱུར་པ་ན་སྔར་གྱི་བཅབ་ཡུལ་དེ་རང་དང་མཚན་མི་མཐུན་
པར་གྱུར་བའི་གནད་ཀྱིས་སོ། ། 
དེ་ལ་ཉེས་པ་བཅབས་པ་མིན་སོགས་མདོས། ། 
གྱུར་ཚེ་འབྱིན་པའི་ལྷག་མ་དག་གསུངས་ཀྱང་། །
སྡོམ་ལས།
ཁག་གི་སླར་ཡང་གྱུར་ན་སྤོ་མགུ་དབྱུང་གསུམ་དགོས། ། 
༢༢༧ རེག་ཕམ་སླར་ལྡོག་མི་ལྡོག་དཔྱད་བྱ་འོ། ། 
ཞེས་སོ། །སྐབས་འདིར། ཁ་ཅིག་ན་རེ། ཞིང་མ་ཡིན་པ་ཉིད་ལ་ནི་ཉམས་སོ། །ཞེས་

པས་མཚན་སྔ་མའི་རྟེན་ལ་བཅས་པ་ཡོད་ལ་ལྟུང་བ་ཡང་ཡོད་ཅིང༌། མཚན་གྱུར་པ་ན་བཅས་
པ་མེད་པར་གྱུར་ཅིང༌། ལྟུང་བ་གཏན་ནས་མེད་པར་གྱུར་པ་ན་ལྟུང་བ་དེ་ཉམས་པའམ་
དག་པར་བསྟན་པ་ཡིན་གྱི། ཐུན་མོང་མ་ཡིན་པའི་ལྟུང་བ་ཐམས་ཅད་དག་པ་བསྟན་པ་མིན་
ནོ༑ ༑ཞེ་ན། འདོད་ཚུལ་དེ་མི་འཐད་པར་ཐལ། མདོ་དེས་མཚན་གྱུར་པ་ན་མཚན་སྔ་
མའི་རྟེན་ལ་བྱུང་བའི་ཐུན་མོང་མ་ཡིན་པའི་ལྟུང་བ་ཐམས་ཅད་ཉམས་པར་བསྟན་པའི་དོན་
དུ་བྱ་དགོས་པའི་ཕྱིར་ཏེ། མཚོ་ཊཱིཀ་གཞི་སྨད་འདི་ཐད་ཤོག ༡༡༠ ལས། ལྟུང་བ་ཆེ་བ་
ལས་ཆུང་དུ་གྱུར་པའང་དེ་བཞིན་ནོ། །ཞེས་གསུངས་པའི་ཕྱིར། དེས་ན་མདོ་འདིས་འཁོར་
དང་འཁོར་མང་ཉེར་འཇོག་གི་ལྟུང་བ་ལྟ་བུ་མ་ཕར་མཚན་གྱུར་པ་ན་ལྟུང་བ་གཏན་མེད་དུ་
སོང་བ་རྣམས་ཉམས་པ་མ་ཟད་རེག་པའི་ཕམ་པ་ལྟ་བུ་མཚན་གྱུར་ཚེ་ཕམ་པ་ལས་སྦོམ་པོར་
གྱུར་པ་ལྟ་བུ་ཆེ་བ་ལས་ཆུང་ངུ་གྱུར་པ་ལ་ཡང་སྔར་གྱི་རེག་ཕམ་ཉམས་པ་ལ་སྦྱར་དགོས་སོ།།
ཡང་འགའ་ཞིག་ན་རེ། མཚན་གྱུར་པ་ན་རེག་ཕམ་ལྟ་བུ་དག་པར་ཐལ། ཞིང་མ་ཡིན་
པ་ཉིད་ལ་ནི་ཉམས་སོ། །ཞེས་གསུངས་པའི་ཕྱིར་དང༌། མཚན་གྱུར་པ་ལྟུང་བའི་དག་རྒྱུ་
ཡིན་པའི་ཕྱིར། དེར་ཐལ། ཕྱིར་བཅོས་ཀྱི་སྐབས་ཀྱི་སྡོམ་ལས། 
ཌདེ་ལྟར་མིང་རིགས་སྒོ་ནས་ཕྱིར་བཅོས་བྱས། ། 
མཐའ་བཙལ་རྐྱེན་མ་འབྱོར་དང་མཚན་འགྱུར་དང་། ། 
དགྲ་བཅོམ་ཐོབ་དང་སྟོང་ཉིད་སྒོམ་པ་དང༌།
བདེན་མཐོང་རྣམ་ཐར་རྟོགས་དང་བྱང་སེམས་སྒོམ། ། 
བརྒྱད་ཀྱིས་ལྟུང་དག་བདེན་པ་མཐོང་བའི་ཚེ། །
།ན་མ་ཕྲ་མོའང་དག་ཕྱིར་དོན་དམ་དགེ་སློང་གསུངས། ། ་
ཞེས་གསུངས་པའི་ཕྱིར་དང༌། མཚོ་ཊཱིཀ་གཞི་སྨད་ཕྱིར་བཅོས་ཀྱི་སྐབས་ཤོག ༢༩༥ ལས་

ཀྱང་༑ འོ་ན་ལྟུང་བ་དག་པའི་རྒྱུ་དུ་ཡོད་ཅེ་ན། མིང་རིགས་བརྗོད་པའི་ཕྱིར་བཅོས་དང༌།
མཐར་བཙལ་བའི་རྐྱེན་མ་འབྱོར་བའི་དང༌། མཚན་གྱུར་པ་དང༌། དགྲ་བཅོམ་པ་ཐོབ་
པ་དང་། སྟོང་པ་ཉིད་སྒོམ་པ་དང་ལྔའོ། །ཞེས་བླ་མ་རྣམས་གསུང་ངོ༌། །ཞེས་གསུངས་
པའི་ཕྱིར། འདོད་ན། སྔར་གྱི་ཕམ་པ་དེ་ཆོས་ཅན། ཁྱོད་ཀྱིས་རང་འབྲས་རྣམ་སྨིན་ཡིད་
དུ་མི་འོང་བ་འབྱིན་པའི་ནུས་པ་དག་པར་ཐལ། འདོད་པའི་ཕྱིར། འདོད་མི་ནུས་ཏེ། གཉེན་
པོ་སྟོབས་བཞིས་མ་སྦྱངས་པའི་ཕྱིར་དང་། གཞན་ཡང་། མཚན་གྱུར་པ་ན་རེག་ཕམ་དེ་
དག་པ་མི་འཐད་པར་ཐལ། སླར་མར་མཚན་གྱུར་ན་རེག་ཕམ་ལྡོག་པའི་ཕྱིར་ཏེ་མཚོ་ཊཱིཀ་
གཞི་སྨད་ཤོག ༡༡༠ ལས། ལྟུང་བའི་ངོ་བོ་དག་པ་ནི་མ་ཡིན་ཏེ། སླར་མཚན་གྱུར་ན་
ལྟུང་བ་དེ་འབྱུང་བར་གསུངས་པས་ཤེས་སོ། །ཞེས་གསུངས་པའི་ཕྱིར་རོ། ། ་
ཡང་ཁ་ཅིག མཚན་གྱུར་པའི་ཚེ་ཐུན་མོང་མ་ཡིན་པའི་ལྟུང་བ་སྔར་བྱུང་བ་རྣམས་དག་
པ་ཡིན་ཏེ། ཐུན་མོང་མ་ཡིན་པའི་ལྟུང་བའི་ངོ་བོ་ཡིན་པའི་ཆ་ལྡོག་པ་སྟེ་མེད་པར་གྱུར་པའི་
ཕྱིར༑ ཟེར། དེ་ལ། འགའ་ཞིག་ན་རེ། འོ་ན་མི་བསད་པའི་ཕམ་པ་བྱང་བའི་དགེ་སློང་
དེ་ཆོས་ཅན། ཁྱོད་ཤི་འཕོས་པ་ན་ཕམ་པ་དེ་དག་པར་ཐལ། ཁྱོད་ཤི་འཕོས་རྗེས་ཕམ་པ་
དེའི་ངོ་བོ་མེད་པར་གྱུར་པའི་ཕྱིར། འདོད་ན། དེ་འདྲའི་ཕམ་པ་དེ་ཆོས་ཅན། ཁྱོད་ཀྱི་
འབྲས་བུ་རྣམ་སྨིན་ཡིད་དུ་མི་འོང་བ་འབྱིན་པའི་ནུས་པ་དག་པར་ཐལ་ལོ་ཟེར།
ཡང༌། མཚན་གྱུར་ཚེ་ཐུན་མོང་མ་ཡིན་པའི་ལྟུང་བ་རྣམས་དག་པ་མིན་ཏེ། གཞི་སྨད་
མཚོ་ཊཱིཀ་ཤོག ༡༡༠ ལས། མཚན་གྱུར་པས་ཐུན་མོང་མ་ཡིན་པའི་བཅས་པ་མེད་པར་
གྱུར་པས་ན་ལྟུང་བ་དེའི་ནུས་པ་འབྱིན་མ་ནུས་པ་ལ་ལྟུང་བ་དག་པར་བཏགས་པ་ཡིན་གྱི། ལྟུང་
བའི་ངོ་བོ་དག་པ་ནི་མིན་ཏེ། སླར་མཚན་གྱུར་ན་ལྟུང་བ་དེ་འབྱུང་བར་གསུངས་པས་ཤེས་
སོ་ཞེས་གསུངས་པའི་ཕྱིར་དང༌། མཚོ་ཊཱིཀ་ཕྱིར་བཅོས་ཀྱི་ཐད་ཤོག ༢95 ལས་ཀྱང་།

ཞིང་མ་ཡིན་པ་ཉིད་ལ་ནི་ཉམས་སོ། །ཞེས་གསུངས་ཏེ། ལྟུང་བའི་མངོན་འགྱུར་བྱེད་པ་
ནུས་ལྡན་ལས་ཉམས་པ་ཙམ་ལ་ལྟུང་བ་དག་པའི་ཐ་སྙད་བཏགས་པ་ཡིན་གྱི།
མཚན་ཉིད་པ་མ་ཡིན་ནོ། །ཞེས་གསུངས་པའི་ཕྱིར་རོ་ཟེར། དེ་ལ་འགའ་ཞིག་གིས། མཚན་
གྱུར་པའི་ཚེ་ཐུན་མོང་མ་ཡིན་པའི་ལྟུང་བ་རྣམས་མི་དག་ཅེས་འདོད་པ་དེ་མི་འགྲིག་པར་ཐལ།
སྡོམ་ལས།
མཚན་གྱུར་ཐུན་མོང་མིན་པའི་ཕམ་དག་ཀྱང་། ། 
སྡིག་པ་མི་འདག་ཤི་ན་ཕམ་པ་དག །
ཅེས་གསུངས་པའི་ཕྱིར་ཟེར་རོ།
གསུམ་པ་དེ་དག་གི་ཞར་ལ་བྱུང་བ་ནི། མགུ་བ་སྤྱད་པ་ནི་དོན་མེད་པ་ཉིད་དོ། །ཞེས་
པའོ༑ ༑མདོ་འདིས། མཚན་སྔ་མའི་རྟེན་ལ་ལྷག་མ་བྱུང་སྟེ་མགུ་བ་ཞག་གྲངས་ཚང་བར་
སྤྱད་ཀྱང་རུང་ཞག་གྲངས་ཀྱི་ཆ་ཤས་གང་སྤྱད་ཡོད་ཀྱང་མཚན་གྱུར་པ་ན་སླར་ཡང་མགུ་བ་
བསྐྱར་ཏེ་སྤྱད་དགོས་པར་བསྟན་པ་ཡིན་ནོ། །
སྐབས་འདིར་སྔར་དྲངས་པའི་མཚན་འགྱུར་མདོ་བརྒྱད་པོ་དེ་དག་གི་དོན་བསྡུས་ཏེ་བརྗོད་
ན༑ མཚན་ཉིད་ཅི་འདྲའི་ལྟུང་བ་རྣམས་མཚན་གྱུར་པ་ན་སྔར་བཞིན་སོར་གནས་དང་།
ལྟུང་བ་ན་སྨད་ཀྱི་སྦྱོར་བ་བྱས་ཏེ་མཐར་ཐུག་སྐབས་མཚན་གྱུར་པ་ན་བཅས་པ་ཆེར་སོང་ཡང་
ལྟུང་བ་ན་སྨད་ལས་མི་སྐྱེ་བ་དང༌། མཚན་སྔ་མར་རྫོགས་པར་བྱས་པའི་ལྟུང་བ་དེ་མཚན་
གྱུར་ན་བཅས་པ་ཆུང་དུ་སོང་བ་ལྟར་ལྟུང་བ་ཡང་ཆུང་དུ་འགྲོ་བ་དང་། མཚན་སྔ་མའི་རྟེན་
ལ་བྱས་པའི་ལྟུང་བ་ཆུང་དུ་གྱུར་པ་དེ་མཚན་གྱུར་ཚེ་བཅས་པ་ཆེར་སོང་ཡང་ལྟུང་བ་ཆུང་
བ་སོར་གནས་དང༌། མཚན་སྔ་མའི་རྟེན་ལ་བཅས་པ་མེད་པ་ལས་མཚན་གྱུར་ན་བཅས་

པ་ཡོད་པར་གྱུར་ཀྱང་ལྟུང་མེད་སོར་གནས་དང༌། བཅས་པ་མེད་པར་གྱུར་པ་ལས་ལྟུང་
བ་ཡང་མེད་པར་གྱུར་པ་དང་། མཚན་གྱུར་ཚེ་སྔ་མའི་བཅབ་པའི་ཉེས་པ་མེད་པར་གྱུར་
པ་དང་མགུ་བ་སྤྱད་པ་དོན་མེད་པ་བཅས་བསྟན་ནོ། ། །ཚེའི་།མེས་རང་ཆ
འབྲིད་པས་འ་ཆོག་།མི་ལས་མཆོག་མཚོ
བཞི་པ་མདོ་དེ་དག་གི་འཐད་སྒྲུབ་ནི། དེ་ལ་ཆོ་ག་རྣམས་གྱུར་ཏོ། །ཞེས་པའོ། །འོ་ན།
མདོ་འདི་གོང་སྨོས་མདོ་ཚན་བརྒྱད་ལས། གང་དང་གང་གི་འཐད་སྒྲུབ་ཏུ་སྦྱོར་ཞེ་ན། སྐབས་
འདིར་མཚོ་ཊཱིཀ་གཞི་སྨད་ཤོག ༡༡༡ ལས། མཚན་གྱུར་གྱི་མདོ་དང་པོ་དང་། གཉིས་
པ་དང་། བཞི་པ་དང༌། ལྔ་པའི་འཐད་སྒྲབ་ནི་མ་ཡིན་ནོ། །ཞེས་གསུངས་པའི་ཕྱིར་ན།
མདོ་ཚན་གསུམ་པ། བྱས་པ་ནི་དེ་ཉིད་དོ། །ཞེས་པ་དང༌། མདོ་ཚན་དྲུདེག་པ། ཞིང་མ་
ཡིན་པ་ཉིད་ལ་ནི་ཉམས་སོ། །ཞེས་པ་དང་། མདོ་ཚན་བདུན་པ། ་ལ་ཉེས་པ་བཅབས་
པ་མ་ཡིན་པ་མ་ཡིན་ནོ། །ཞེས་པ་དང༌། མདོ་ཚན་བརྒྱད་པ། མགུ་བ་སྤྱད་པ་ནི་དོན་
མེད་པ་ཡིན་ནོ། །ཞེས་པ་སྟེ་མདོ་ཚན་བཞི་པོ་འདིའི་འཐད་སྒྲུབ་ཏུ་སྦྱར་རོ། །
འཐད་སྒྲུབ་ཏུ་སྦྱོར་ཚུལ་ནི། མཚོ་ཊཱིཀ་གཞི་སྨད་ཤོག ༡༡༡ ལས། དེ་དག་གི་འཐད་
སྒྲུབ་བསྟན་པ་ནི། འདི་ལ་ཆོ་ག་རྣམས་གྱུར་ཏོ་སྟེ་མཚན་གྱུར་པ་འདི་ལ་བཅས་པ་རྣམ་པར་
འགྱུར་བའི་ཕྱིར་དང༌། བཅས་པ་ཆེ་བ་ལས་ཆུང་དུ་འགྱུར་བའི་ཕྱིར་དང་། བཅས་པ་ཡོད་
པ་ལས་མེད་པར་འགྱུར་བའི་ཕྱིར། ལྟུང་བ་ཆེ་བ་ལས་ཆུང་དུ་གྱུར་པ་དང༌། ལྟུང་བ་ཡོད་
པ་ལས་མེད་པར་གྱུར་པའི་འཐད་སྒྲུབ་ཏུ་བསྟན་ཏེ། མགུ་སྤྱད་དོན་མེད་དུ་གྱུར་པའི་ཡང་
འཐད་སྒྲུབ་ཡིན་ནོ། །ཞེས་གསུངས་པ་ལྟར་རོ། །
དེ་ཡང་གོང་སྨོས་མདོ་ཚན་གསུམ་པ་དང་། དྲུག་པ། བདུན་པ། བརྒྱད་པ་སོ་སོའི་
འཐད་སྒྲུབ་ཏུ་རིམ་བཞིན་སྦྱར་ན། དེ་ལ་མདོ་ཚན་གསུམ་པ། བྱས་པ་ནི་དེ་ཉིད་དོ། །ཞེས་

པས་མཚན་སྔ་མ་མ་ཡི་རྟེན་ལ་རེག་ཕམ་བྱས་པའི་དགེ་སློང་མ་དེ་མཚན་གྱུར་པ་ན་ཆོས་ཅན།
མཚན་ཕྱི་མ་དགེ་སློང་ཕ་དེའི་རྟེན་ལ་ལྟུང་བ་ཆུང་བ་སྦོམ་པོའི་ངོ་བོར་གྱུར་པ་ཡིན་ཏེ། སྔར་
མ་ཡི་རྟེན་ལ་མཚན་མི་མཐུན་ལ་རེག་པ་དེ་བཅས་པ་ཆེ་བ་ཕམ་པའི་བཅས་པ་ཡིན་པ་དེ་མཚན་
གྱུར་ཚེ་བཅས་པ་ཆུང་བ་ལྷག་མའི་བཅས་པར་འགྱུར་བའི་ཕྱིར། ཞེས་པའོ། ། 
༢ ཡང་མདོ་ཚན་དྲུག་པ། ཞིང་མ་ཡིན་པ་ཉིད་ལ་ནི་ཉམས་སོ། །ཞེས་པའི་མདོས་མཚན་
སྔ་མ་དགེ་སློང་མའི་རྟེན་ལ། འཁོར་དང་འཁོར་མང་འཇོག་པའི་ལྟུང་བ་ལྟ་བུ་དེ་མཚན་གྱུར་
པ་ན། ལྟུང་བ་དེ་དག་གཏན་མེད་དུ་གྱུར་ཏེ། བཅས་པ་ཡོད་པ་ལས་མཚན་གྱུར་པ་ན།
དེ་འདྲའི་བཅས་པ་གཏན་མེད་དུ་གྱུར་པའི་ཕྱིར། 
མདོ་ཚན་བདུན་པ། དེ་ལ་ཉེས་པ་བཅབས་པ་མ་ཡིན་པ་མ་ཡིན་ནོ། །ཞེས་པས་མཚན་
སྔ་མའི་རྟེན་ལ་ལྷག་མ་བཅབས་པའི་ཉེས་པ། མཚན་གྱུར་པ་ན་མ་ཉམས་པ་མ་ཡིན་ཏེ། མཚན་
སྔ་མར་མཚན་མཐུན་ལ་བཅབས་པ་དེ་མཚན་གྱུར་པ་ན་མཚན་མི་མཐུན་པ་ལ་བཅབས་པར་
སོང་བས་སྔར་གྱི་མཚན་མཐུན་ལ་བཅབས་པའི་ལྟུང་བ་ཡོད་པ་ལས་མེད་པར་གྱུར་པའི་ཕྱིར།
མདོ་ཚན་བརྒྱད་པ། མགུ་བ་སྤྱོད་པ་ནི་དོན་མེད་པ་ཉིད་དོ། །ཞེས་པས་མཚན་སྔ་མའི་
རྟེན་ལ་ལྷག་མའི་མགུ་བ་སྤྱད་པ་དེ། མཚན་གྱུར་པ་ན་སླར་ཡང་མཚན་ཕྱི་མ་དེ་ལ་ཡོད་པའི་
བཅས་པ་དང་མཐུན་པའི་མགུ་བ་སླར་ཡང་སྤྱོད་དགོས་ཏེ། བཅས་པ་རྣམ་པར་འགྱུར་བའི་
ཕྱིར༑ ཞེས་པའོ། ། ཁ་ནཛད།ས་པཎ་ཡོ་ཨཁྱེར་ར་རྒྱབ
སྐབས་འདིར། ཁ་ཅིག་ན་རེ༑ འོ་ན། མདོ་ཚན་གཉིས་པ། ན་སྨད་པའི་དོན་གྱི་སྦྱོར་
བ་གང་ཡིན་པ་ཉིད་ལས་སོ། །ཞེས་པའི་མདོ་ཡི་ཡང་འཐད་སྒྲུབ་ཏུ་སྦྱོར་རིགས་པར་ཐལ།
དཔེར་ན། དགེ་སློང་མས་ཁུ་བ་འབྱིན་པའི་ལྟུང་བྱེད་ཀྱི་སྦྱོར་བ་བྱེད་པ་དང་། ཕས་མཚན་
མི་མཐུན་མ་ལ་བརྡེག་པ་ལྟ་བུའི་བྱ་བ་བྱེད་བཞིན་པ་ན་མཚན་གྱུར་པ་ན་ཆོ་ག་གྱུར་པའི་ཕྱིར་

ཏེ༑ བཅས་པ་རྣམ་པར་འགྱུར་བའི་ཕྱིར་ཏེ། མ་ལ་ལྟུང་བྱེད་ཀྱི་བཅས་པ་དེ་ཕ་ལ་ལྷག་
མའི་བཅས་པར་འགྱུར་བའི་ཕྱིར་དང་། མཚན་མི་མཐུན་ལ་བརྡེག་པའི་ཉེས་བྱས་ཀྱི་བཅས་
པ་དེ། ལྟུང་བྱེད་ཀྱི་བཅས་པར་འགྱུར་བའི་ཕྱིར། ཞེས་དང་།
ཡང་མདོ་ཚན་ལྔ་པ། ཞག་བཅུར་མ་ལོན་པ་ནི་ཆ་ཉིད་དོ། །ཞེས་པའི་མདོ་ཡི་ཡང་
འཐད་སྒྲུབ་ཏུ་སྦྱར་རིགས་པར་ཐལ། མཚན་སྔ་མའི་རྟེན་ལ་ལྷུང་བཟེད་བྱིན་གྱིས་མ་བརླབས་
པར་ཞག་དགུར་བཅངས་ཏེ་མཚན་གྱུར་པ་ན་ཞག་གཅིག་བཅངས་པའི་ལྟུང་བ་མེད་པ་དེ་
ལ༑ ཆོ་ག་འགྱུར་བའི་དོན་ཚང་བའི་ཕྱིར་ཏེ། མཚན་སྔ་མ་དགེ་སློང་གི་རྟེན་ལ་ལྷུང་བཟེད་
ཞག་བཅུར་འཆང་བའི་ལྟུང་བའི་བཅས་པ་དེ་ཞག་གཅིག་བཅངས་པའི་བཅས་པར་འགྱུར་
མདོ་ཚན་བཞི་པ། ན་སྨད་པ་ནི་རང་གི་ཉིད་དོ། །ཞེས་པའི་ཡང་འཐད་སྒྲུབ་ཏུ་སྦྱོར་
རིགས་པར་ཐལ། མཚན་སྔ་མའི་རྟེན་ལ་ལྟུང་བ་ཆུང་བ་དགེ་སློང་མས་ཁུ་བ་འབྱིན་པའི་ལྟུང་
བྱེད་བྱས་པ་མཚན་གྱུར་པ་ན་བཅས་པ་ཆེར་སོང་ཡང༌། ལྟུང་བ་ཆུང་བ་ཁོ་ནར་གནས་པ་
འདི་ལ་ཆོ་ག་གྱུར་པའི་དོན་ཚང་བའི་ཕྱིར་ཏེ། ལྟུང་བྱེད་ཀྱི་བཅས་པ་ལས་ལྷག་མའི་བཅས་
པར་འགྱུར་བའི་ཕྱིར་རོ། །ཞེས་རྩོད་པ་ལ། འགའ་ཞིག་གིས། སྐབས་འདིར་ཆོ་ག་གྱུར་
པའི་དོན། བཅས་པ་འགྱུར་བ་ཙམ་ལ་མི་བྱེད་ཀྱི། བཅས་པ་ཆེ་བ་ལས་རྣམ་པར་འགྱུར་
ཏེ་ཆུང་ངུ་གྱུར་པ་དང༌། བཅས་པ་ཡོད་པ་ལས་རྣམ་པར་འགྱུར་ཏེ་མེད་པར་འགྱུར་བ་དང་།
དེ་བཞིན་དུ། ལྟུང་བ་ཆེ་བ་ལས་ཆུང་དུ་གྱུར་པ་དང༌། ལྟུང་བ་ཡོད་པ་ལས་མེད་པར་རྣམ་
པར་འགྱུར་བ་ལ་བྱེད་པའི་ཕྱིར། ཞེས་ལན་འདེབས་བྱེད་ལ། དེ་ལ་ཁ་ཅིག་སྔ་མ་ན་རེ།
འོ་ན། མགུ་བ་སྤྱོད་པ་ནི་དོན་མེད་པ་ཉིད་དོ་ཞེས་པའི་མདོ་འདིའི་འཐད་སྒྲུབ་ཏུ་སྦྱོར་མི་རིགས་
པར་ཐལ། སྔར་ལྷག་མའི་མགུ་བ་སྤྱད་པ་དེ་མཚན་གྱུར་པ་ན་སླར་ཡང་མགུ་བ་སྤྱོད་དགོས་

ཞེས་བསྟན་གྱི། བཅས་པ་ཆེ་ལས་ཆུང་གྱུར་དང་ཡོད་ལས་མེད་གྱུར་གང་ཡང་བསྟན་པ་
མ་ཡིན་པའི་ཕྱིར། ཟེར། འདིའི་ལན་ལ། ལ་ལས། སྐྱོན་མེད་དེ། མདོ་འདིས་དེ་ལྟར་མ་
བསྟན་ཀྱང་། མཚན་སྔ་མའི་རྟེན་ལ་མགུ་བ་སྤྱད་པའི་དོན་དེ་མཚན་གྱུར་པ་ན་ཉམས་ཏེ་
མེད་པར་གྱུར་པ་བསྟན་པས། བཅས་པ་ཡོད་པ་ལས་མེད་པར་གྱུར་པ་དང༌། ལྟུང་བ་ཡོད་
པ་ལས་མེད་པར་གྱུར་པ་དང་ཕྱོགས་མཐུན་པའི་ཕྱིར་ན། འདི་ལ་ཆོ་ག་རྣམ་པར་འགྱུར་
བའི་དོན་ཚང་ངོ་། །ཞེས་ཟེར། 
སྡོམ་ལས།
ལྟཌ་མགུ་བ་སྤྱོད་པ་དོན་མེད་ཅེས་སོགས་མདོས། ། གཟིས
༢༢།༡༢།༢ཥོ་མགུ་སྤྱོད་ཚེ་གྱུར་སྔ་མ་དོན་མེད་པས། །༢༢
ཁ་ཅིག་ཐུན་མོང་མིན་པའི་ལྷག་མ་རྣམས། ། གྱུར་ཚེ་དག་ཕྱིར་མགུ་སྤྱོད་དོན་མེད་ཀྱང་། ། 
ཐུན་མོང་ལྷག་མར་སྔར་གྱི་ཞག་གྲངས་ཟེར། ། 
འདི་ལ་ཆོ་ག་རྣམས་གྱུར་ཞེས་སོགས་མདོས། །
རྒྱུ་མཚན་བཅས་པའམ་ཆོ་ག་འགྱུར་ཕྱིར་རོ། ། 
དམིགས་བསལ་འདི་དག་རྣམས་ཀྱང་མཚོ་ཊཱིཀ་ལས། །
སྦྱོར་ལྟུང་ཆུང་བ་སོར་གནས་བཅས་པ་ཆེ། །
མཐར་ཐུག་ལྟུང་བ་ཆུང་གྱུར་བཅས་པའང་ཆུང༌། །
༡༣༡༠ཆ་མཐར་ལྟུང་ཆུང་བ་སོར་གནས་བཅས་པ་ཆེ། །
༼ལྷ་མམ་ལྟུང་མེད་སོར་གནས་བཅས་པ་ཡོད་པར་གྱུར། །

ལྟུང་བ་མེད་པར་གྱུར་ཅིང་བཅས་པ་ཡང༌། །
མེད་པ་གྱུར་པ་ལྔ་འོ་དེ་དག་ལ། ། ། 
འདུལ་འཛིན་སྔ་མས་ཐ་སྙད་སྦྱོར་ཚུལ་དང་། ། 
ལོ་༢༢ སོ་སོའི་མཚན་གཞི་གོ་དོན་ལ་སོགས་པ། ། 
མཁས་པ་བསྟེན་ནས་གཞུང་ལ་བལྟ་བ་གཅེས། །
ས་བཅད་གཉིས་པ་ཡུལ་གྱི་ཡན་ལག་འཆད་པ་ལ། འདས་མ་འོངས་ལ་དོགས་པ་བཅད་
ནས་ད་ལྟའི་ལུས་ལྟུང་བའི་བྱེད་པོར་བསྟན་པ་དང་། སྐྱེ་གནས་ལ་དོགས་པ་བཅད་ནས་རང་
འགྲོར་གཏོགས་པ་ལྟུང་བའི་བྱེད་པོར་བསྟན་པ་དང་། དབྱིབས་དང་ཁ་དོག་ལ་དོགས་པ་
བཅད་ནས་ཤེས་རྒྱུད་གར་གཏོགས་ལྟུང་བའི་བྱེད་པོར་བསྟན་པ་དང༌། ཡོན་ཏན་གྱི་ཆ་ལ་
དོགས་པ་བཅད་ནས་འཕེན་པ་གཅིག་བསྡུས་ལྟུང་བའི་བྱེད་པོར་བསྟན་པ་སྟེ་བཞི་ལས། དང་
པོ་འཆད་པ་ལ། མདོ་ནི། དེའི་ཚེ་ལུས་བྱེད་པ་པོ་ཉིད་ཡིན་ནོ། །ཞེས་པའོ། །མདོ་འདི་ནི་
གཉིས་ཚོགས་ཡིན་ཏེ། མཚོ་ཊཱིཀ་གཞི་སྨད་ཤོག ༡༡༢ ལས། མདོ་འདི་ནི་ལུང་ཞུ་བ་
མའོ་ཆ་མ་རྟ།ཟག་རཎྜ་།ཌ་ཚེ་ས་བཞིར་ཆོ་ག་བར་
རེག་སྨྱན་འཁྲུལ་འཇུག་ལེན་གོས་ཏེ། ། 
ལྔ་ལ་སྦྱོར་དང་མཐར་ཐུག་གི ། 
བར་དུ་ཡུལ་དེ་མཚན་གྱུར་ན། ། 
ན་སྨད་གསུངས་བསྡུས་གཞན་ལའང་སྦྱར། །
ཞེས་གསུངས་པ་ལྟར། རེག་པ་དང་སྨྱན་བྱེད་པ་དང་འཁྲུར་འཇུག་དང་དགེ་སློང་མ་ལས་
གོས་ལེན་པ་དང་གོས་བཟོ་བ་སྟེ་ལྔ་ལ་སྦྱོར་བ་དང་མཐར་ཐུག་གི་བར་མཚན་གྱུར་ན་ན་སྨད་

ཞུ་བ་སྦྱར་བསྟན།
དུ་གསུངས་པས་ལྟུང་བ་དངོས་གཞི་སྐྱེས་དུས་ཀྱི་ཡུལ་དེ་ལྟུང་བའི་བྱེད་པོར་དངོས་སུ་གསུངས་
ལ༑ བུད་མེད་ཡུལ་དགོས་ཀྱི་ལྟུང་བ་གཞན་དང་། མཚན་མཐུན་ཡུལ་དགོས་དང༌། ལྟ་
མཐུན་ཡུལ་དགོས་སོགས་ཀྱིས་མཚོན་ནས་ལྟུང་བ་དེ་དང་དེའི་དངོས་གཞི་སྐྱེས་དུས་ཀྱི་ཡུལ་
ལམ་གཞིའི་ཡན་ལག་ཚང་བ་དེ་ལྟུང་བའི་བྱེད་པ་པོ་ཡིན་ནོ། །ཞེས་གཞན་ཀུན་ལ་མདོར་
བསྡུས་སྦྱར་བ་ཡིན་ཏེ། གཞི་སྨད་མཚོ་ཊཱིཀ་ཤོག ༡༡༢ ལས། དེའི་ཚེ་ལུས་ནི་མཚོན་པ་
ཙམ་སྟེ།(མཚན་མཐུན་ཡན་ལག་ཏུ་དགོས་པ་རྣམས་ལ་ནི་)དེའི་ཚེ་མཚན་མཐུན་བྱེད་
པ་པོ་ཉིད་ཡིན་ནོ། །དེའི་ཚེ་ལྟ་བ་མཐུན་པ་བྱེད་པ་པོ་ཉིད་ཡིན་ནོ། །ཞེས་པ་ལ་སོགས་པ་
སྟེ༑ ལྟུང་བ་རང་རང་གི་སྦྱོར་བ་དང་མཐར་ཐུག་དེའི་ཚེ་ལྟུང་བ་རང་རང་གི་གཞིའི་ཡན་
ལག་ཚང་བ་བྱེད་པ་པོ་ཉིད་དོ། །ཞེས་མཚོན་ནས་བསྟན་ཏོ། །ཞེས་གསུངས་པའི་ཕྱིར།
སྡོམ་ལས།
ཡུལ་ལ་བཞི་ལས་དང་པོ་འདས་མ་འོངས། །
ལ་བརྟེན་དོགས་པ་བཅད་ནས་ད་ལྟའི་ལུས། ། ཊ་ཊའི
ལྟུང་བའི་ཡན་ལག་བསྟན་པ་དེའི་ཚེ་ལུས། །
ཞེས་གསུངས་སྐྱེས་བར་རེག་པའི་སྦྱོར་བྱས་ནས། །
སྦྱོར་བྱས་ནས། ། 
གྱུར་ན་མོ་ཉིད་ལྷག་མའི་བྱེད་པོ་ཡིན། །
དེ་ཡང་མདོ་འདི་ཞུ་བ་ལས། །
རེག་སྤྱན་འཁྲུར་འཇུག་ལེན་གོས་ཏེ། ། 
ལྔ་ལ་སྦྱོར་དང་མཐར་ཐུག་གི །
བར་དུ་ཡུལ་དེ་མཚན་གྱུར་ན། ། 

ན་སྨད་གསུངས་བསྡུས་གཞན་ལའང་སྦྱར། ། 
དམིགས་བསལ་མཚན་མེད་མངལ་ལ་སྨྱན་བྱེད་དང་། ། 
ཁང་ཆེན་རྨང་བཙུག་ཚེ་ན་སྲོག་ཆགས་བསད། ། 
མཐའ་ལ་སྲོག་ཆགས་མེད་ཀྱང་ལྷག་མ་བསྐྱེད། ། ཎཿཁ་སྔ་།
དང་པོར་རྩོད་བཅས་གཞིར་བརྩིགས་མཐར་ཞི་ཡང་། །
སྐྱེ་གནས་ལ་བརྟགས་ནས་རང་འགྲོར་གང་གཏོགས་ལྟུང་བའི་བྱེད་པོར་བསྟན་པ་ལ། མདོ་
ནི༑ གཞན་ལས་སྐྱེས་པ་ནི་རང་གི་འགྲོ་བ་ཉིད་མ་ཡིན་པ་མ་ཡིན་ནོ། །ཞེས་པ་འདི་ཡིན་
ནོ༑ ༑མདོ་འདི་ཡང་གཉིས་ཚོགས་ཡིན་ཏེ། ལུང་ཞུ་བ་ལས། འགྲོ་བ་གཞན་ལས་སྐྱེས་
པའི་མི་ཡུལ་དུ་བྱས་པ་ལས་མི་ལས་གྱུར་པའི་ལྟུང་བ་ཐམས་ཅད་སྐྱེས་པ་དང་། དེ་བཞིན་
མི་ལས་སྐྱེས་པའི་དུད་འགྲོ་ཡུལ་དུ་བྱས་པ་ལས་ཀྱང་དུད་འགྲོ་ཡུལ་དུ་བྱས་པའི་ལྟུང་བ་ཐམས་
ཅད་སྐྱེས་པ་དངོས་སུ་གསུངས་ལ། དེའི་གནད་ཀྱིས་ས་རྐོ་བའི་ལྟུང་བྱེད་དང་། མེ་ལ་རེག་
པའི་དེ་དང་། ཆུ་ལ་རྩེ་བའི་དེ་ལྟ་བུ་འབྱུང་བ་ཡུལ་དུ་བྱས་པ་ལས་གྱུར་པའི་ལྟུང་བ་རྣམས་
ས་ཆུ་མེ་སོགས་རང་རང་གི་རིགས་འདྲ་ལས་སྐྱེས་པ་མ་ཟད། ཟད་པར་གྱི་ཏིང་ངེ་འཛིན་
ལས་སྐྱེས་པའི་ས་དང་ཆུ་དང་མེ་ལས་ཀྱང་འབྱུང་བ་ལས་གྱུར་པའི་ལྟུང་བ་བསྐྱེད་ཅེས་མདོར་
བསྡུས་སྦྱར་རོ། །
སྡོམ་ལས།
རང་འགྲོར་གཏོགས་པ་བྱེད་བོར་སྟོན་པ་ནི། །
གཞན་ལས་སྐྱེས་པ་རང་གི་འགྲོ་སོགས་གསུངས། ། ཟོང་མ་ལས་
ཁྲུང་ཁྲུང་ལས་སྐྱེས་གནས་བརྟན་གྲགས་དང་ནི། ། ཆན་སྐད་

ཉེར་གྲགས་ལྟ་བུའང་བསད་ན་ཕམ་པར་གྱུར། །མིའི་གཡན་
འོ་ན་ལམིས་བསྐྱེད་མི་མིན་དུད་འགྲོའང་རང་རང་གི
ཤེས་པ་མེད་འགྲོ་བ་ཡིན་ཕྱིར་སྦོམ་པོ་ལྟུང་བྱེད་བརྟེན། ། 
འདི་ཡི་མཚུངས་བ་ཟད་པར་འབྱུང་ལའང་སྦྱར། ། 
ཞེས་པའོ། ། 
གསུམ་པ་དབྱིབས་དང་ཁ་དོག་ལ་བརྟགས་ནས་ཤེས་རྒྱུད་གར་གཏོགས་ལྟུང་བའི་བྱེད་
པོར་བསྟན་པ་ནི། མདོ་རྩ་བར། འགྲོ་བ་གཞན་གྱི་རྣམ་པ་བསྟེན་པ་བསད་པ་ལ་ཡང་ངོ་།།
ཞེས་པའོ། །མདོ་འདིས། གཞི་སེམས་ཅན་ལས་གྱུར་པའི་ལྟུང་བ་བསྐྱེད་པའི་ཡུལ་སེམས་
ཅན་དེའི་ལུས་ཀྱི་ཡན་ལག་ཐ་མལ་དུ་གནས་པ་བསྟན་པ་ཡིན་ལ། དེ་ལ། སེམས་ཅན་
ལས་གྱུར་པའི་ལྟུང་བ་དངོས་གཞི་རྫོགས་པར་བསྐྱེད་པ་ལ། ཡུལ་དེ་ལུས་ཐ་མལ་གནས་
པ་དགོས་པ་དང་མི་དགོས་པ་གཉིས་ལས། མི་དགོས་པ་ནི། མི་ཚངས་སྤྱོད་ཁུ་བ་འབྱིན་
པ་གཉིས་དང་མ་བྱིན་ལེན་དང་སྲོག་གཅོད་བཞི་སྟེ་བདུན་ལ། ཡུལ་དེ་ལུས་ཐ་མལ་དུ་གནས་
རུང་མི་གནས་པར་སྤྲུལ་ལུས་སུ་གྱུར་པ་གང་ཡིན་ཡང༌། ལྟུང་བ་དངོས་གཞི་བསྐྱེད་ལ། བདུན་
པོ་དེར་མ་གཏོགས་པའི་སེམས་ཅན་ལས་གྱུར་པ་རྣམས་ཀྱི་ལྟུང་བ་དངོས་གཞི་བསྐྱེད་པ་ལ།
ཡུལ་དེ་ངེས་པར་དུ་ལུས་ཐ་མལ་དུ་གནས་པ་ཞིག་དགོས་ཞེས་སྤྱིར་བསྟན་པ་ཡིན་ལ། མདོ་
འདི་གཉིས་ཚོགས་ཡིན་ཏེ། མཚོ་ཊཱིཀ་གཞི་སྨད་ཤོག ༡༡༥ ལས། ལུང་ཞུ་བ་ལས་ཀྱང་།
ཤོག་ཚོ འཁྲིག་ཚིག་བསྙེན་བཀུར་ཁྱད་དུ་གསོད། ། 
ལ་སྐུ་ཆག ནུབ་ལྷག་ལྷན་ཅིག་རྐུ་དང་དྲུག ། རྣམས་པ་ཤིན་ཁུང་སོ།། རྟ་འདི་ན་
ཀྱི་སྙན་མི༢༠ སྤྲུལ་པ་ཡུལ་བྱས་ན་སྨད་གསུངས།།ལམ་ལ་གཁྱེན་རྒྱ་གར་
དེ་ཎཚ་ནི། དེ་མཚུངས་གཞན་ལ་མདོར་བསྡུས་སྦྱར། །

ཞེས་གསུངས་པ་ལྟར་འཁྲིག་ཚིག་སྨྲ་བའི་ལྷག་མ་སོགས་གོང་སྨོས་ལྟུང་བ་དྲུག་ལ་དངོས་གཞི་
བསྐྱེད་པ་ལ་ཡུལ་ལུས་ཐ་མལ་དུ་གནས་པ་དགོས་པར་ལུང་ཞུ་བ་ལས་དངོས་སུ་གསུངས་ཤིང་
དེ་ལས་གཞན་པ་རྣམས་ལ་མདོར་བསྡུས་སྦྱར་བའི་ཕྱིར་རོ། །
སྐབས་འདིར་དོགས་པ་བཅད་པར་བྱ་བ་ལ། མིས་འགྲོ་བ་གཞན་སྟག་གི་རྣམ་པ་བསྟན་
པ་དགེ་སློང་གིས་མི་ཡིན་པར་འདུ་ཤེས་ཏེ་བསད་ན་ཕམ་པ་བསྐྱེད་པ་ལ་དོགས་པའི་གནས་
མེད་ལ། འོན་ཀྱང་སྟག་ཡིན་པར་འདུ་ཤེས་ཏེ་བསད་ན་ཕམ་པ་བསྐྱེད་པར་འདོད་པ་དང་
མི་བསྐྱེད་པར་འདོད་པའི་ཕྱོགས་གཉིས་བྱུང་སྟེ། དེ་ལ་འདུལ་བ་རྒྱ་ཆེར་འགྲེལ་དང་བམ་
པོ་ལྔ་བཅུ་པ་གཉིས་ལས། མིས་སྟག་གི་རྣམ་པ་བསྟན་པ་དགེ་སློང་གིས་བསད་ན་མིར་འདུ་
ཤེས་ཀྱང་རུང་། སྟག་ཏུ་འདུ་ཤེས་ཀྱང་རུང་ཕམ་པ་སྐྱེས་པར་གསུངས་ལ། དེའི་རྗེས་སུ་
འབྲངས་ཏེ་འདུལ་ཊཱིཀ་རིན་ཆེན་ཕྲེང་བ་དང་པཎ་ཆེན་མཆོག་གི་འདུལ་བའི་མཐའ་དཔྱོད་
གཉིས་ཀ་ལས་ཀྱང༌། མིས་སྟག་གི་རྣམ་པ་བསྟན་པ་བསད་ན། མིར་འདུ་ཤེས་མེད་པར་
སྟག་ཏུ་འདུ་ཤེས་པས་ཀྱང་ཕམ་པ་བྱུང་སྟེ། འདི་མིའོ་སྙམ་པའི་འདུ་ཤེས་སྐབས་དེར་མེད་
ཀྱང་༑ འདི་བསད་དོ་སྙམ་པའི་འདུ་ཤེས་དེས་གང་བརྣག་པ་དེ་དང་མི་གཉིས་ཤེས་རྒྱུད་
གཅིག་ཡིན་པའི་ཕྱིར་གསུངས་ལ། འོན་ཀྱང་ལྷས་བྱིན་བསད་དོ་བསམ་པས་མཆོད་བྱིན་
ལ་ལྷས་བྱིན་དུ་ནོར་ཏེ་བསད་པ་ན་ཕམ་པ་མི་འབྱུང་སྟེ་འདི་བསད་དོ་སྙམ་པའི་བརྣག་པའི་
དོན་དང་གང་བསད་པ་དེ་གཉིས་རྒྱུད་ཐ་དད་པའི་ཕྱིར་གསུངས་ཏེ། རིན་ཕྲེང་ཤོག ༧༤
ལས༑ མི་གང་ཞིག་སྨན་དང་སྔགས་ལ་སོགས་པའི་དབང་གིས་མི་མིན་དང་དུད་འགྲོའི་འགྲོ་
བ་གཞན་གྱི་རྣམ་པའམ་གཟུགས་སུ་བསྒྱར་ཞིང་བསྟན་པ་མིར་འདུ་ཤེས་སམ། གཞན་དུ་
འདུ་ཤེས་ཀྱང་རུང་། འདི་བསད་དོ་སྙམ་དུ་རྟེན་ངེས་པར་བཟུང་སྟེ་བསད་པ་ལ་ཡང་ཕམ་
པ་ཁོ་ནར་གྱུར་ཏེ། དེ་མི་ཉིད་ཡིན་པའི་ཕྱིར། ཞེས་གསུངས་པའི་ཕྱིར་དང༌། པཎ་ཆེན་

མཆོག་གི་འདུལ་བ་སྤྱིར་བསྟན་མཐའ་དཔྱོད་ཤོག ༢༡ ལས། ཁོ་ན་རེ། མིར་འདུ་ཤེས་
པ་ཡོད་ན་སྦྱོར་བ་སྦོམ་པོ་བསྐྱེད་པས་དངོས་གཞི་ལ་ཕམ་པ་བྱུང་བ་བདེན་ཀྱང་། མིར་འདུ་
ཤེས་པ་མེད་ན་སྦྱོར་བ་ཉེས་བྱས་ལས་མི་བསྐྱེད་པས། དངོས་གཞི་ལ་ཕམ་པ་མི་འབྱུང་ངོ༌།།
ཞེ་ན། དེའི་སྐྱོན་མེད་དེ། སྦྱོར་བ་ལ་འདུ་ཤེས་ཡན་ལག་ཡིན་ཡང་། དངོས་གཞི་ལ་དོན་
ཡན་ལག་ཡིན་པའི་ཕྱིར་ཏེ། ཊཱིཀྐ་ལས། ལྟུང་བ་རྣམ་པར་གཞག་པ་ནི་དངོས་གཞིའི་དབང་
གིས་རྣམ་པར་བཞག་པ་ཡིན་གྱི། འདུ་ཤེས་ཀྱི་དབང་ཁོ་ནས་རྣམ་པར་བཞག་པ་ནི་མ་ཡིན་
ནོ༑ ༑ཞེས་སོགས་དང་། མཛོད་འགྲེལ་ལས། དགྲ་བཅོམ་པ་མ་ཡིན་པའི་འདུ་ཤེས་ཀྱིས་
དགྲ་བཅོམ་པ་བསད་ན་ཡང་མཚམས་མེད་པར་འགྱུར་ཏེ། འདི་བསད་སྙམ་དུ་ངེས་པར་
བཟུང་བའི་ཕྱིར། ཞེས་དང་། ཤེས་རབ་བྱེད་པར། མིར་མི་ཤེས་བཞིན་དུ་བསད་ཀྱང་
གསོད་པའི་ཚེ་ཉེས་བྱས་དང་། ཤི་ན་ཕམ་པར་འགྱུར། མིར་ཤེས་ཏེ་བསད་ན་ཉེས་བྱས་
དང་སྦོམ་པོ་དང་ཕམ་པ་གསུམ་ཆར་ཡོད་དོ། །ཞེས་གསུངས་པའི་ཕྱིར། འདིས་ཕམ་པའི་
སྦྱོར་བ་ལ་སྦོམ་པོས་མ་ཁྱབ་པར་བསྟན་ཏོ། །ཡང་ཁོ་ན་རེ། མཆོད་སྦྱིན་ལ་ལྷས་བྱིན་དུ་
འདུ་ཤེས་པས་བསད་ན་ཕམ་པར་འགྱུར་བར་ཐལ། སྟག་ཏུ་སྤྲུལ་པའི་མི་ལ་སྟག་ཏུ་འདུ་
ཤེས་ཏེ་བསད་ན་ཕམ་པར་འགྱུར་བའི་ཕྱིར། རྟགས་ཁས་ཞེ་ན། མ་ཁྱབ་སྟེ། མཆོད་ལྷེ་
གཉིས་རྒྱུད་ཐ་དད་ཡིན། འདིར་གང་གསད་པར་བརྣག་པ་དེར་འདུ་ཤེས་པས་རྒྱུད་གཅིག་
པ་ཡིན་པའི་ཕྱིར། ཞེས་གསུངས་པའི་ཕྱིར་རོ། ། ་ཡ་
ཀུན་མཁྱེན་མཚོ་སྣ་བ་ཆེན་པོ་ནི། མིས་སྟག་གི་རྣམ་པ་བསྟན་པ་དགེ་སློང་གིས་གསོད་
པ་ན། མིར་འདུ་ཤེས་ཡོད་ན་ཡུལ་དེ་ལུས་གཞན་དུ་བསྒྱུར་ཀྱང་ཕམ་པ་དངོས་གཞི་བསྐྱེད་
ཀྱི༑ མིར་འདུ་ཤེས་མེད་པར་སྟག་ཏུ་འདུ་ཤེས་ཏེ་བསད་ན་ཕམ་པ་མི་བསྐྱེད་པར་བཞེད་
དེ༑ གཞི་སྨད་མཚོ་ཊཱིཀ་ཤོག ༡༡༦ ལས། མི་སྤྲུལ་སྟག་ཏུ་བསྒྱུར་བ་ལྟ་བུ་འགྲོ་བ་གཞན་

གྱི་ལུས་ཀྱི་རྣམ་པ་བསྟན་པ།(གསོད་ན་འགྲོ་བ་གཞན་དུ་འདུ་ཤེས་པས་ཀྱང་རུང་སྟེ་ཕམ་
པར་འགྱུར་ཞེས་ཊཱིཀྐའི་རྗེས་སུ་མི་འབྲང་སྟེ།)མིར་འདུ་ཤེས་ཏེ་བསད་པ་ན་མི་བསད་པའི་
ཕམ་པ་བསྐྱེད་དོ། །ཞེས་དང༌། ཡང་དེའི་གཞི་སྨད་ཤོག ༡༡༤ ལས། དགྲ་བཅོམ་པ་
ཡིན་པར་མ་ཤེས་པས་ནི་དགྲ་བཅོམ་པ་བསད་ཀྱང་དགྲ་བཅོམ་པ་བསད་པའི་མཚམས་མེད་
པར་མི་འགྱུར་ཏེ། འོད་ལྡན་ལས། ལུས་གཅིག་ལ་དགྲ་བཅོམ་པ་ཉིད་ཀྱི་ཆོས་མེད་པར་
ནོར་བས་བསད་ན་མཚམས་མེད་པར་འགྱུར་ན་མི་རུང་གི འོན་ཀྱང་ཕམ་པར་ནི་སུས་ཀྱང་
བཟློག་པར་དཀའོ། །ཞེས་གསུངས་པའི་ཕྱིར། རྒྱས་པར་མཚོ་ཊཱིཀ་ཏུ་གཟིགས་པར་ཞུའོ།།
སྡོམ་ལས།
ཝ གསུམ་པ་དབྱིབས་དང་མདོག་བརྟེན་དོགས་བཅད་ནས། །
ཤེས་རྒྱུད་གར་གཏོགས་བྱེད་པོར་སྟོན་པ་ནི། ། 
འགྲོ་བ་གཞན་གྱི་རྣམ་པ་ཞེས་སོགས་གསུངས། ། 
གན་མི་སྤྲུལ་དུད་འགྲོ་དུད་འགྲོར་འདུ་ཤེས་ཀྱང་། ། རྫོགས་མེར།
སྦྱོར་བར་ཉེས་བྱས་བསད་ན་ཕམ་པ་བསྐྱེད།
༢༢༩༣ ལྷས་བྱིན་བསམ་པས་མཆོད་བྱིན་བསད་ལ་མིན། ། ལ་ལ་
གར་གག་རྒྱུད་ཐ་དད་ཕྱིར་འདིར་ནི་རྒྱུད་གཅིག་པའི། ། 
ཆ་ལ་མ་འཁྲུལ་དེ་ཉིད་ངེས་བཟུང་ཕྱིར། །
དགྲ་བཅོམ་འདུ་ཤེས་མེད་པས་ཕ་བསད་ན། །ཚིམ་ཞ་ཁུང་རྟག་གྲོ་
དེ་དང་གཅིག་ཕྱིར་མཚམས་མེད་གཉིས་འབྱུང་བཞིན། །།ཞ
འདིར་དྲངས་རིན་ཕྲེང་མཛོད་འགྲེལ་ཊཱིཀྐ་མཐུན། །
གལ་ཏེ་དངོས་གཞི་ཕམ་ན་སྦྱོར་སྦོམ་འགྱུར། ། 

དེ་ལ། མ་ངེས་སྦྱོར་མེད་རྐུ་ཕམ་མདོ་འདི་ལས། །
སྦྱོར་ལ་དེ་མེད་དེ་མ་བྱས་ཉིད་མིན། །
ཞེས་གསུངས་མཚོ་ཊཱིཀ་ལས་ནི་ཊཱིཀྐ་བཀག
མཚམས་མེད་སྒོ་གཉིས་ནས་ནི་སྤྱོས་ཞེས་གསུངས། ། ལྷུན་དགོས་
རང་ལུགས་ཊཱིཀྐའི་རྗེས་སུ་འབྲངས་ན་ཡང་། ། ལ་པའི་ཐར་བ་
གཙུག་ཕུད་ཅན་ལ་དགྲ་བཅོམ་བསད་པ་ཡི། ། གཞས་པན་མོ་བྱ
མཚམས་མེད་ལས་གཞན་གཉིས་པ་མི་སྲིད་དེ། །ལས་འཕྲོ་ལ་མཚོ་
བསད་བྱ་རྟེན་གཅིག་ཕྱིར་དང་སྲོག་ཆགས་གཅིག ། ་
བསད་པའི་སྲོག་གཅོད་ཐ་དད་གཉིས་མེད་ཕྱིར། ། ོར་མོ་
ཞེས་པའོ། །
བཞི་པ་ཡོན་ཏན་གྱི་ཆ་ལ་དོགས་པ་བཅད་དེ་འཕེན་པ་གཅིག་བསྡུས་ལྟུང་བའི་བྱེད་པོར་
བསྟན་པ་ནི། མདོ་རྩ་བར། གནས་སྐབས་གཞན་ཐོབ་པ་ནི་གཞན་ཉིད་མ་ཡིན་ནོ། །ཞེས་
པའོ༑ ༑མདོ་འདིས་མི་བསད་ན་ཕམ་པ་བྱུང་བ་ལྟར། མི་དགྲ་བཅོམ་པ་ཐོབ་པ་དེ་ཉིད་
བསད་ནའང་མི་བསད་པའི་ཕམ་པ་བསྐྱེད་ཅེས་དེས་མཚོན་ནས་ལྟུང་བའི་གཞི་མི་གནས་སྐབས་
གཞན་དགྲ་བཅོམ་པ་ཐོབ་ཀྱང་། གཞི་དེ་ལས་མི་ཡུལ་དུ་བྱས་པ་ལས་གྱུར་པའི་ལྟུང་བ་དངོས་
གཞི་བསྐྱེད་ཅེས་སྤྱིར་བསྟན་པ་ཡིན་ལ། མདོ་འདི་ཚིག་བསྐྱུངས་སུ་འདོད་དམ་དཔྱོད། སྐབས་
འདིར་མིས་དགྲ་བཅོམ་པ་ཐོབ་ན། དེ་ཡུལ་དུ་བྱས་པ་ལས་གཞི་མི་ལས་གྱུར་པའི་ལྟུང་བ་
དངོས་གཞི་བསྐྱེད་པས་མ་ཁྱབ་པའི་དམིགས་བསལ་ལ། མི་དགྲ་བཅོམ་པའི་རྫས་བརྐུས་
ན་ཕམ་པའི་དངོས་གཞི་མི་བསྐྱེད་པ་དང་། དེ་བཞིན་དུ་འཕགས་པའི་དགེ་འདུན་ཡུལ་དུ་
བྱས་ཏེ་དབྱེན་གྱི་ལྷག་མ་མི་སྐྱེ་བ་སོགས་སོ། །

གྱི་ལུས་སྡོམ་ལས། ། 
བཞི་པ་ཡོན་ཏན་ཆ་ལ་དོགས་བཅད་ནས། ། ལྷ་ཆོས་བསད་པའི་
ཕམ་པ་བསྐོ་འཕེན་པ་གཅིག་བསྡུས་བྱེད་པོར་སྟོན་པ་ནི།།སྲོག་བཅོམ་པ་
ཡིན་པར་གནས་སྐབས་གཞན་ཐོབ་པ་ནི་གཞན་མིན་གསུངས། །མས་མེད་
པར་མི་འག བསྣུན་འོག་དགྲ་བཅོམ་མིན་གསུངས་དང་མི་འགལ། ། ེད་པར་
ཞེས་སོ། །དེ་ལ་ཁ་ཅིག་ན་རེ། འོ་ན། མི་སོ་སྐྱེའི་རྟེན་ལ་མཚོན་བསྣུན་ཏེ་མི་དེས་དགྲ་
བཅོམ་པ་ཐོབ་པའི་རྗེས་སུ་ཤི་ན། གསོད་པ་པོ་དགེ་སློང་ལ་ཕམ་པ་བསྐྱེད་པར་ཐལ། འདོད་
པའི་ཕྱིར། འདོད་ན། ཕྱི་ར་མི་འོང་བའི་རྟེན་ལ་མཚོན་བསྣུན་ནས་དགྲ་བཅོམ་ཐོབ་རྗེས་
ཤི་ན་དགྲ་བཅོམ་བསད་པའི་མཚམས་མེད་བྱུང་བར་ཐལ། འདོད་པའི་ཕྱིར། འདོད་མི་
ནུས་ཏེ། མཛོད་ལས།
བསྣུན་འོག་དགྲ་བཅོམ་པ་ལ་མིན། །
ཞེས་གསུངས་པའི་ཕྱིར། ཟེར་བ་ལ། འགའ་ཞིག་གིས། སྐྱོན་མེད་དེ། སྔ་མ་མི་སོ་སྐྱེ་
གསོད་པ་ན་མི་གསོད་པའི་བྱ་བ་བྱེད་པ་དང༌། དེའི་རྐྱེན་གྱིས་ཤི་བ་ནའང་མི་ཡི་སྲོག་དབང་
འགགས་པས་མི་གསོད་པའི་ཕམ་པ་བྱུང་ལ། ཕྱི་མ་ཕྱིར་མི་འོང་བ་ལ་གསོད་པའི་བྱ་བ་བྱེད་
པ་ན། དགྲ་བཅོམ་པ་གསོད་པའི་བྱ་བ་བྱེད་པ་མིན་པས་དེས་དགྲ་བཅོམ་པའི་ཚེ་ཤི་བ་ན།
དགྲ་བཅོམ་པ་བསད་པའི་མཚམས་མེད་བྱུང་བ་མེད་དོ། །ཞེས་ལན་འདེབས་པར་བྱེད་དོ།།
པཎ་ཆེན་མཆོག་གི་འདུལ་བ་སྤྱིར་བསྟན་མཐའ་དཔྱོད་ཤོག ༢༣ ལས། རང་ལུགས་ནི་
ཕྱིར་མི་འོང་གི་རྟེན་ལ་འཆི་ངེས་ཀྱི་མཚོན་བསྣུན། དགྲ་བཅོམ་གྱི་རྟེན་ལ་སྐུ་ཚེ་འདུ་བྱེད་
བཏང་ན་གསོད་པ་པོ་ལ་མཚམས་མེད་མི་བསྐྱེད་པ་མངོན་པའི་ལུགས་དང་གསོད་པ་པོ་དགེ་
སློང་ལ་ཕམ་པ་བསྐྱེད་པ་མདོ་འདིའི་དགོངས་པ་ཡིན་པས་མི་འགལ་བར་སེམས་སོ། །ཞེས་
གསངས་སོ། །

པ་བྱུང་པསྟན།
དེ་ལ། ལ་ལ་དག་ན་རེ། སོ་སྐྱེའི་རྟེན་ལ་གསོད་པའི་སྦྱོར་བ་མཚོན་བསྣུན་ནས་དེའི་
རྐྱེན་གྱིས་མི་དེས་དགྲ་བཅོམ་ཐོབ་རྗེས་ཤི་བ་ན་དེ་འདྲའི་དགྲ་བཅོམ་དེ་ཆོས་ཅན། ཁྱོད་
མཚོན་བསྣུན་པ་པོ་དེས་བསད་པ་མ་ཡིན་པར་ཐལ། མཚོན་བསྣུན་པ་པོ་དེ་ལ་ཁྱོད་བསད་
པའི་ཉེས་པ་མི་འབྱང་བའི་ཕྱིར། འདོད་ན། བསད་ན་ཤི་བའི་དུས་དེར་མཚོན་བསྣན་དགོས་
པར་ཐལ། འདོད་པའི་ཕྱིར། འདོད་ན། མི་སོ་སྐྱེ་ལ་དགེ་སློང་གི་གསོད་པའི་སྦྱོར་བ་
བྱས་ཏེ་རྗེས་སུ་མི་དེས་དགྲ་བཅོམ་ཐོབ་རྗེས་ཤི་བ་དེ་ཆོས་ཅན། མི་གསོད་པའི་ཕམ་པ་མི་
བསྐྱེད་པར་ཐལ། ཤི་བའི་དུས་དེར་གསོད་པའི་སྦྱོར་བ་བྱས་པ་མེད་པའི་ཕྱིར། འདོད་མི་
ནུས་ཏེ། མདོ་རྩ་ལས། གནས་སྐབས་གཞན་ཐོབ་པ་ནི་གཞན་ཉིད་མ་ཡིན་ནོ། །ཞེས་
དང་༑ གོང་དུ་པཎ་ཆེན་མཆོག་གི་མཐའ་དཔྱོད་ཀྱི་ལུང་གོང་དུ་དྲངས་པ་ལས། མི་གསོད་
པའི་ཕམ་པ་བསྐྱེད་པར་གསལ་བར་གསུངས་པའི་ཕྱིར།
དེ་ལ། ཁ་ཅིག་གིས། དགེ་སློང་གིས་མི་སོ་སྐྱེ་དེ་ལ་འཆི་ནུས་ཀྱི་མཚོན་བསྣུན་ཏེ་དེའི་
རྐྱེན་གྱིས་མི་དེས་དགྲ་བཅོམ་ཐོབ་རྗེས་ཤི་བ་ན་དགེ་སློང་དེས་མི་བསད་པ་དང་དགྲ་བཅོམ་
པ་ཡང་བསད་པ་ཡིན་ནོ། །ཟེར། འོ་ན། དགེ་སློང་དེ་ལ་མི་གསོད་པའི་ཕམ་པ་དང་དགྲ་
བཅོམ་པ་བསད་པའི་མཚམས་མེད་ཀྱི་ལས་གཉིས་ཀ་བྱུང་བར་ཐལ། འདོད་པའི་ཕྱིར། ཞེས་
རྩོད་པ་ལ། འགའ་ཞིག་གིས། དགེ་སློང་དེས་དོན་ལ་དགྲ་བཅོམ་པ་བཀུམ་ཡང་དགྲ་བཅོམ་
པ་བསད་པའི་མཚམས་མེད་ཀྱི་ལས་མི་འབྱུང་སྟེ། གསོད་པའི་སྦྱོར་བ་བྱེད་བཞིན་པའི་ཚེ་
དགྲ་བཅོམ་པ་གསོད་པའི་འདུ་ཤེས་མེད་པའི་ཕྱིར། ཞེས་ལན་སྨྲ། དེ་ལ། ཁ་ཅིག་གིས།
དགེ་སློང་གིས་མིས་སྤྲུལ་པའི་སྟག་ལ་སྟག་ཏུ་འདུ་ཤེས་པས་བསད་པ་དེ་ཆོས་ཅན། མི་གསོད་
པའི་ཕམ་པ་མི་འབྱུང་བར་ཐལ། དོན་ལ་མི་བསད་ཀྱང་མི་བསད་པའི་ལས་ལམ་དངོས་གཞི་
མི་འབྱུང་བའི་ཕྱིར་ཏེ། གསོད་པའི་བྱ་བ་བྱེད་བཞིན་པའི་ཚེ་ཡུལ་དེ་མི་ཡིན་པའི་འདུ་ཤེས་

མེད་པའི་ཕྱིར། འདོད་མི་ནུས་ཏེ། བམ་པོ་ལྔ་བཅུ་པ་དང་ཤེས་རབ་བྱེད་པའི་དགོངས་པ་
ལྟར་རིན་ཕྲེང་དང་ཡིག་ཆ་གཉིས་ཀ་ལས། མིར་འདུ་ཤེས་པས་ཀྱང་རུང་། སྟག་ཏུ་འདུ་
ཤེས་པས་ཀྱང་རུང་དེ་བསད་པ་ན་ཕམ་པ་འབྱུང་བ་གསུངས་པའི་ཕྱིར། ཞེས་རྩོད་དོ།།
དེ་ཡང་། རྟེན་གྱི་ཡན་ལག་དང་། ཡུལ་གྱི་ཡན་ལག ལྟུང་བ་ཐ་དད་སྐྱེ་ལུགས་སེལ་
བ་དང་བཅས་པ་དང་། བསམ་པའི་ཡན་ལག ཡན་ལག་གི་སེལ་བ་སྟེ་ས་བཅད་ལྔ་ཡི་ནང་
ནས་དང་པོ་གཉིས་བཤད་ཟིན་ཏོ།།
གསུམ་པ་ལྟུང་བ་ཐ་དད་སྐྱེ་ལུགས་སེལ་བ་དང་བཅས་པ་བཤད་པ་ལ། དངོས་དང་ཞར་
བྱུང་གཉིས་ལས། དང་པོ་དངོས་འཆད་པ་ལ། བསླབ་རྒྱུན་ཐ་དད་པས་ལྟུང་བ་ཐ་དད་
དང་༑ བསམ་རྒྱུན་ཐ་དད་པས་ལྟུང་བ་ཐ་དད་པ་དང་། བཅས་པའི་རིགས་ཐ་དད་པས་
ལྟུང་བ་ཐ་དད་པ་དང་། ཀུན་སློང་ཐ་དད་པས་ལྟུང་བ་ཐ་དད་པ་དང་། གཞི་དང་སྦྱོར་བ་
ཐ་དད་པས་ལྟུང་བ་ཐ་དད་པ་སྟེ་ས་བཅད་ལྔ་ཡོད་པ་ལས། 
དང་པོ་འཆད་པ་ལ། མདོ་ནི། ཉེས་པ་དེ་མེད་པ་ཉིད་ལ་ནི་འོང་བ་ནི་ཐ་དད་དོ།། ཞེས་
པ་འདི་ཡིན་ལ། མདོ་འདིས་ལྟུང་བ་གང་དང་གང་ཡིན་རུང་ལྟུང་བ་དེའི་སྦྱོར་བ་དང་མཐར་
ཐུག་གཉིས་ཀྱི་བར་དུ་ཁྱིམ་པར་བབས་ན་བསླབ་རྒྱུན་ཐ་དད་པས་སྔ་ཕྱི་གཉིས་ཀ་ལྟུང་བ་ན་
སྨད་ཐ་དད་སོ་སོར་སྐྱེད་ཀྱི་དངོས་གཞི་མི་སྐྱེ་ཞེས་སྤྱིར་བསྟན་པ་ཡིན་ལ། མདོ་འདི་གཉིས་
ཚོགས་ཀྱི་མདོ་ཡིན་པར་མངོན་ཏེ། མཚོ་ཊཱིཀ་ཏུ། ལུང་ཞུ་བ་ལས་ལོ་དྲུག་སྟན་གྱི་སྐབས་
སུ་དངོས་སུ་གསུངས་པ་དེ་ལྟུང་བ་གཞན་ལ་མདོར་བསྡུས་སྦྱར་བ་གསུངས་པའི་ཕྱིར།
དེ་ལ། ཁ་ཅིག་གིས། བསླབ་རྒྱུན་ཐ་དད་ན་རྟེན་སྔ་ཕྱི་གཉིས་པོ་ལ་ལྟུང་བ་ན་སྨད་ཐ་
དད་པ་རེ་སྐྱེ་བ་དེ་སྡེ་ལྔས་བསྡུས་པའི་ལྟུང་བ་མཐའ་དག་ལ་སྦྱོར་ཟེར། དེ་ལ་འགའ་ཞིག་

གིས༑ འོ་ན། གོས་ཞག་བཅུ་འཆང་སྤང་དང་ཟླ་འཇོག་སོགས་གནང་ལ་ཚད་བཟུང་གི་
ལྟུང་བ་རྣམས་ལ་སྦྱོར་བ་དང་མཐར་ཐུག་གཉིས་ཀྱི་བར་དུ་ཁྱིམ་པར་བབས་ན། སྔ་ཕྱི་གཉིས་
ཀ་ལ་ལྟུང་བ་ན་སྨད་རེ་བསྐྱེད་པར་ཐལ། འདོད་པའི་ཕྱིར། འདོད་ན། དང་པོ་སྦྱོར་བ་ལ་
ཞུགས་པའི་གང་ཟག་དེ་ལ་སྦྱོར་བ་ལ་བརྟེན་པའི་ན་སྨད་ཀྱི་ལྟུང་བ་བསྐྱེད་པར་ཐལ། འདོད་
པའི་ཕྱིར། འདོད་མི་ནུས་ཏེ། སྦྱོར་བ་གནང་ལ་ཚད་བཟུང་ཡིན་པའི་ཕྱིར། ཞེས་རྩོད་དོ།།
མདོ་འདིས་ལོ་དྲུག་སྟན་གྱི་ལྟུང་བ་ལ་སྦྱོར་བ་དང་མཐར་ཐུག་གི་བར་དུ་བསླབ་རྒྱུན་ཆད་ན་
ན་སྨད་ལས་མི་འབྱུང་ཞེས་གསུངས་པའི་ཤུགས་ལ་དེ་འདྲའི་ལྟུང་བ་དངོས་གཞི་རྫོགས་པར་
བསྐྱེད་པ་ལ་སྦྱོར་མཐར་གཉིས་ལ་བསླབ་རྒྱུན་གཅིག་པ་ཞིག་དགོས་ཞེས་གསུངས་ལ། དེ་
ལས་གཞན་པའི་སྡེ་ལྔ་ཀུན་གྱི་དངོས་གཞི་བསྐྱེད་པ་ལ་བསླབ་རྒྱུན་གཅིག་པ་དགོས་པ་འདི་
མདོར་བསྡུས་སྦྱར་བ་ཡིན་ནོ། ། 
ལྟུང་ཐ་དད་རྒྱུ་སེལ་བ་དང་བཅས་ལ། ། 
དངོས་དང་ཞར་བྱུང་གཉིས་སོ་དངོས་ལ་ཡང༌། །
བསླབ་རྒྱུན་ཐ་དད་ལ་བརྟེན་ལྟུང་ཐ་དད། །
ཀུན་སློང་གི་རྒྱུན་ཐ་དད་བཅས་པའི་རིགས། ། ཐ་དད་ཀུན་སློང་རྣམ་པ་ཐ་དད་དང༌། ། 
འབྲས་བུ་ཐ་དད་ལ་བརྟེན་ལྟུང་ཐ་དད། ། 
དང་བོ་ཉེས་དེ་མེད་ལ་འོང་ཐ་དད། ། 
ཞེས་པའོ ཞེས་སོགས་སྦྱོར་དངོས་བར་དུ་ཉེས་པ་དེའི། །
བཅས་མེད་ཁྱིམ་པས་ཆོད་ན་སྦྱོར་དངོས་ཀྱི། ། 

གྲོའི་གྲྭ་ན་སྨད་ཐ་དད་སྐྱེའོ་སྟན་གྱིས་མཚོན།
ཞེས་པའོ། ། 
གཉིས་པ་བསམ་རྒྱུན་ཐ་དད་པས་ལྟུང་བ་ཐ་དད་པ་ནི། མདོ་རྩ་བར། བཏང་བ་ཡང་
ངོ་༑ ༑ཞེས་པའོ། །མདོ་འདི་ཡང་གཉིས་ཚོགས་ཀྱི་མདོ་ཡིན་ཏེ། ལུང་ལས། ཁང་པ་
ཁང་ཆེན་བརྩིགས་པའི་ལྟུང་བ་ལ་སྦྱོར་བ་དང་མཐར་ཐུག་གི་བར་དུ་ཀུན་སློང་གི་རྒྱུན་བཏང་
ན་སྔ་ཕྱི་གཉིས་ཀ་ལ་ལྟུང་བ་ན་སྨད་རེ་ལས་མི་སྐྱེ་ཞིང་། དེ་འདྲའི་ལྟུང་བ་དངོས་གཞི་བསྐྱེད་
པ་ལ་སྦྱོར་བ་དང་མཐར་ཐུག་གཉིས་ལ་བསམ་རྒྱུན་གཅིག་པ་དགོས་ཞེས། ཁང་པ་དང་།
ཁང་ཆེན་དང་། རིམ་ལྷག་དང༌། གོས་བྱེད་པ་དང༌། ཁབ་རལ་དང་། ཁྲི་རྐང་དང་།
གདལ་བ་དང༌། གདིང་བ་ཚད་ལྷག་དང༌། གཡན་པ་འགབ་པ་ཚད་ལྷག་དང་། རས་
ཆེན་ཚད་ལྷག་དང་། བདེ་གཤེགས་ཆོས་གོས་བཅས་ལྟུང་བ་བཅུ་གཅིག་གསུངས་ལ།
ལས་གཞན་པའི་ལྟུང་བ་གཞན་རྣམས་ལ་མདོར་བསྡུས་སྦྱར་བ་ཡིན་པའི་ཕྱིར་རོ། །
དེ་ཡང་སྡོམ་ལས།
གཉིས་པ་སྟོན་པར་བཏང་བ་ཡང་ངོ་གསུངས། ། དང་དཞེས་
དེ་ཡང་མདོ་འདི་ཞུ་བ་ལས། །
ཁང་པ་ཁང་ཆེན་རིམ་ལྷག་དང་། ། 
གོས་བྱེད་ཁབ་རལ་ལ་སོགས་བདུན། །
དེ་ལྟར་ལྟུང་བ་བཅུ་གཅིག་ལ། །
བསམ་པས་བཏང་ན་ན་སྨད་གསུངས། །
ཁང་ཆེན་བརྩིག་འཕྲོ་འདུན་ལོག་སླར་ཡང་འཕྲོ། ། ང་ལྟ་
བསྒྲུབ་ན་སྔར་བཞིན་ན་སྨད་ཐ་དད་སྐྱེ། ། མལ་གའ་ག
ཞེས་གསུངས།

ཞུ་བ་སྤྱིར་བསྟན།
གསུམ་པ་བཅས་པ་ཐ་དད་པས་ལྟུང་བ་ཐ་དད་པ་ནི། མདོ་རྩ་བ་ལས། གཞི་གཅིག་
ལ་དུ་མ་ཉིད་བཅས་པ་ལ་ནི་ཇི་སྙེད་པ་དེ་སྙེད་ཀྱི་ཉེས་པར་འགྱུར་རོ། །ཞེས་པའོ། །མདོ་
འདིས་གཞི་གཅིག་ལ་ཞུགས་པ་ན་བཅས་པའི་རིགས་འདྲ་མིན་དུ་མ་དང་འགལ་བར་གྱུར་
པ་ན། བཅས་པའི་རིགས་ཇི་སྙེད་དང་འགལ་བའི་ལྟུང་བ་ཡང་དེ་སྙེད་བྱུང་བ་བསྟན་པ་ཡིན་
ལ༑ དེ་ཡང་། ལུང་ཞུ་བ་ལས། ཕྱི་དྲོའི་ཁ་ཟས་ཟ་བ་ལ་བཅས་འགལ་གྱི་ལྟུང་བ་ཐ་དད་
པ་བཞི་སྐྱེ་བ་དང་། དེ་བཞིན་དུ། ནུབ་ལྷག་པར་ཉལ་བ་ལ་བུད་མེད་དང་ལྷན་ཅིག་ཉལ་
ན༑ དེ་དང་མ་རྫོགས་པ་དང་ལྷན་ཅིག་ཉལ་བའི་ལྟུང་བ་གཉིས་སྐྱེ་བ་དངོས་སུ་གསུངས་ལ།
དེ་དང་མཚུངས་པ་རྫུན་གྱི་ཕྲ་མ་བྱེད་པ་ན་རྫུན་སྨྲ་བ་དང་ཕྲ་མ་བྱེད་པའི་ལྟུང་བྱེད་གཉིས་ལྷན་
ཅིག་སྐྱེ་བ་སོགས་གཞན་ལ་མདོར་བསྡུས་སྦྱར་བ་ཡིན་པས་མདོ་འདི་ཡང་གཉིས་ཚོགས་ཀྱི་
མདོར་འཇོག་གོ །
སྡོམ་ལས།
ཚོག། གསུམ་པ་གཅིག་ལ་དུ་མ་བཅས་སོགས་གསུངས། ། ན
དུ་མར་གཅིག་ཅར་འབྱུང་ཚུལ་ཞུ་བ་ལས། །
ཀྱི། དགེ་སློང་སྐད་ཅིག་སྤྱད་པས་ལྟུང་བ་བཞིར། ། ་པ
ཡིན་པའབྱུང་བ་ཡོད་དམ་ཨུཏ་པ་ལི་ཡོད་དེ། །
བྱིན་ལེན་མ་བྱས་མི་རུང་གསོག་འཇོག་ཏུ། །
བཞག་པར་གྱུར་པ་དུས་མིན་ཟ་བ་འོ། །
ཞེས་གསུངས་རིན་ཕྲེང་ལྡོག་ཆས་ཕྱེ་བར་གསུངས། ། 
ཞེས་པའོ།
སྐབས་འདིར། ཁ་ཅིག་ན་རེ། འོ་ན། དགེ་སློང་གིས་མི་རུང་བ་མི་ཤ་ལྟ་བུ་དང་དེ་

བཞིན་གསོག་འཇོག་ཏུ་སོང་བའི་ཟས་ཕྱི་དྲོ་ཟ་བ་ན། དེ་ཆོས་ཅན། ཁྱོད་ལ་ཕྱི་དྲོ་ཁ་ཟས་
ཟ་བའི་ལྟུང་བྱེད་འབྱུང་བར་ཐལ། དེའི་ཚེ་མི་རུང་བ་ཟ་བ་དང༌། གསོག་འཇོག་ཏུ་སོང་
བ་ཟ་བ་དང་། བྱིན་ལེན་མ་བྱས་པ་ཟ་བ་དང་། ཕྱི་དྲོ་ཁ་ཟས་ཟ་བའི་ལྟུང་བ་བཞི་དུས་མཉམ་
བསྐྱེད་པའི་ཕྱིར། འདོད་མི་ནུས་ཏེ། ཕྱི་དྲོའི་ཟས་ཟ་བའི་ལྟུང་བྱེད་བསྐྱེད་པའི་ཡན་ལག་
མ་ཚང་བའི་ཕྱིར་ཏེ། གཞིའི་དངོས་པོ་ཟས་དེ་ལ་རུང་བ་དང་ཚད་ལྡན་ཡིན་པ་དང་མིད་
པ་གཉིས་པའི་སྒྲེགས་ཟས་མིན་པ་བཅས་ཚང་དགོས་པ་ལས། དེ་ལ་རུང་བ་དེ་མ་ཚང་བའི་
ཕྱིར༑ ཕྱི་དྲོའི་ཁ་ཟས་ཟ་བའི་ལྟུང་བྱེད་བསྐྱེད་པའི་གཞིའི་དངོས་པོ་ལ་ཡན་ལག་དེ་དག་
ཚང་དགོས་པར་ཐལ། སྡོམ་ལས། ་ཎ་ཌ་ཆ་ཆ་ན་
དངོས་པོ་དུས་རུང་མིད་པ་གཉིས། །སྒྲེགས་པའི་ཟས་མིན་རུང་ཚད་ལྡན། ། ཚེ་
ཞེས་གསུངས་པའི་ཕྱིར་དང་། རུང་བ་ལ། ངོ་བོའི་སྒོ་ནས་རུང་བ་དང་། ཆོ་གའི་སྒོ་ནས་
རུང་བ་གཉིས་ཡོད་པ་ལས། མི་ཤ་ལྟ་བུ་གསོག་འཇོག་ཏུ་སོང་བ་དེ་ལ་གཉིས་ཀ་མ་ཚང་བའི་
ཕྱིར༑ རུང་བ་གཉིས་ཡོད་པ་ཡང་། མཚོ་ཊཱིཀ་སྤྱིར་བསྟན་ཐད་ཤོག 
བོའི་སྒོ་ནས་རུང་བ་ནི་ཟ་བ་དང་བཅའ་བ་དང་བཏུང་བ་མ་བཀག་ཅིང་གནང་བ་རྣམས་སོ།།
ཆོ་གའི་སྒོ་ནས་རུང་བ་ནི། ལག་ཉ་དང༌། མཚམས་བཙོས་དང༌། ཞག་ལོན་དང་། རྗེན་
ཚོད་དང༌། གསོག་འཇོག་ཏུ་མ་སོང་བའོ། །ཞེས་གསུངས་པའི་ཕྱིར།
དེ་ལ། དགེ་སློང་གིས་རྫུན་གྱི་སྐྱོན་ནས་སྨྲ་བ་ན་དགེ་སློང་དེའི་རྒྱུད་ལ་ཤེས་བཞིན་གྱི་
རྫུན་དང་སྐྱོན་ནས་སྨྲ་བའི་ལྟུང་བྱེད་གཉིས་སྐྱེས་པར་གསུངས་ན། ལྟུང་བྱེད་རྫས་ཐ་དད་
པ་གཉིས་སྐྱེས་སམ་ལྟུང་བྱེད་དེ་གཉིས་རྫས་གཅིག་ཡིན་ཞེས་དྲིས་པ་ལ། ཁ་ཅིག་གིས། ལྟུང་
བྱེད་དེ་གཉིས་རྫས་ཐ་དད་པ་ཡིན་ཏེ། མིང་རིགས་ཀྱི་སྒོ་ནས་སོ་སོར་ཕྱིར་བཅོས་བྱེད་དགོས་
པའི་ཕྱིར། ཟེར། དེ་ལ། འགའ་ཞིག་ན་རེ། འོ་ན། དགེ་སློང་གིས་མིར་གྱུར་པའི་དགྲ་

བཅོམ་པ་བསད་པ་ན་ཆོས་ཅན། མི་བསད་པའི་ཕམ་པ་དང་དགྲ་བཅོམ་པ་བསད་པའི་མཚམས་
མེད་ཀྱི་ལས་ལམ་དངོས་གཞི་ཐ་དད་པ་གཉིས་བྱུང་བར་ཐལ། འདོད་པའི་ཕྱིར། འདོད་
མི་ནུས་ཏེ། བསད་བྱ་སྲོག་ཆགས་གཅིག་ལས་མེད་པས་དེ་བསད་པའི་ལས་ལམ་རྫས་ཐ་
དད་པ་གཉིས་མི་འབྱུང་བའི་ཕྱིར་ཏེ། པཎ་ཆེན་བསོད་ནམས་གྲགས་པ་མཆོག་གིས་མཛད་
པའི་འདུལ་བའི་མཐའ་དཔྱོད་ཤོག ༢༣ ལས། མཚམས་མེད་པ་གཉིས་བྱས་ཏེ། ཞེས་
པ་ནི། འགྱོད་པ་བསྐྱེད་པའི་ཕྱིར་ཡིན་གྱི། ངེས་པར་ན་གཙུག་ཕུད་ཅན་ལ་དགྲ་བཅོམ་
པ་བསད་པའི་མཚམས་མེད་གཅིག་མ་གཏོགས་མཚམས་མེད་གཉིས་མ་འབྱུང་སྟེ། བསད་
བྱ་རྟེན་གཅིག་པའི་ཕྱིར་དང་། སྲོག་ཆགས་གཅིག་བསད་པས་སྲོག་གཅོད་ཀྱི་ལས་ལམ་
རྫས་ཐ་དད་པ་གཉིས་ཅིག་ཅར་འབྱུང་བ་མེད་པའི་ཕྱིར། ཞེས་གསུངས་པའི་ཕྱིར། ཟེར།
དེས་ན། དགེ་སློང་གིས་རྫུན་གྱིས་དགེ་སློང་གཞན་ལ་སྐྱོན་ནས་སྨྲ་བའི་ཚེ་ལྟུང་བ་དངོས་
གཞི་གཅིག་ལས་མི་འབྱུང་ངོ༌། །ཞེས་སྨྲའོ། །དེ་ལ། འོ་ན། དགེ་སློང་གིས་ཕྲ་མས་དགེ་
འདུན་དབྱེན་འབྱེད་པ་ན་དགེ་འདུན་གྱིས་བཞམས་བསྒོ་དང་གསོལ་བཞིས་བཟློག་ཀྱང་མི་
གཏོང་བ་ན་དགེ་སློང་གི་རྒྱད་ལ་དབྱེན་འབྱེད་པའི་བཅས་པ་དང་འགལ་བའི་ཆ་ནས་དབྱེན་
གྱི་ལྷག་མ་དང་ཕྲ་མ་བྱེད་པའི་ཆ་ནས་ཕྲ་མ་བྱེད་པའི་ལྟུང་བྱེད་ཀྱི་བཅས་པ་དང་འགལ་བ་གཉིས་
ཀ་ཡིན་པས་དེ་འདྲའི་ཕྲ་མ་བྱེད་པའི་ལྟུང་བ་དེ་ཆོས་ཅན། ལྷག་མ་དང་ཕྲ་མ་བྱེད་པའི་ལྟུང་
བྱེད་གཉིས་ཀ་ཡིན་པར་ཐལ། འདོད་པའི་ཕྱིར། འདོད་ན། དགེ་སློང་གིས་དེ་འདྲའི་ཕྲ་
མ་བྱེད་པའི་ལྷག་མ་དེ་ལྟང་བྱེད་ཀྱི་མིང་རིགས་བརྗོད་པས་ཕྱིར་བཅོས་བྱས་པས་འདག་རུང་
ཡིན་པར་ཐལ། འདོད་པའི་ཕྱིར། འདོད་ན། དེས་དེ་འདག་པ་ལ་ལྷག་མའི་ཕྱིར་བཅོས་
བྱེད་མི་དགོས་པར་ཐལ་ལོ། །ཟེར། གཞན་ཡང་། དགེ་སློང་ནུབ་གསུམ་བུད་མེད་དང་
ལྷན་ཅིག་ཉལ་བ་དེ་ཆོས་ཅན། བུད་མེད་དང་ལྷན་ཅིག་ཉལ་བའི་ལྟུང་བྱེད་དང་ནུབ་ལྷག་

ཉལ་བའི་ལྟུང་བྱེད་ཀྱི་མིང་རིགས་བརྗོད་པས་ཕྱིར་བཅོས་བྱས་ན་འདག་པར་ཐལ། འདོད་
པའི་ཕྱིར། འདོད་ན། དེ་འདག་པ་ལ། ལྟུང་བ་རང་གི་མིང་བུད་མེད་དང་ལྷན་ཅིག་ཉལ་
བ་དང་། རིགས་ཏེ་སྡེ་ཚན་བརྗོད་པའི་སྒོ་ནས་ཕྱིར་བཅོས་མི་དགོས་པར་ཐལ། འདོད་
པའི་ཕྱིར། འདོད་མི་ནུས་ཏེ། མདོ་རྩ་བ་ལས། མིང་དང་རིགས་དང་ལྡན་པར་བརྗོད་ན་
ལྟུང་བ་ལས་ལྡང་ངོ་།། ཞེས་གསུངས་པའི་ཕྱིར་རོ། ། ཞེས་རྩོད་དོ།།
བཞི་པ་ལྟུང་བ་རྣམ་གཞག་གི་ཀུན་སློང་ཐ་དད་པས་ལྟུང་བ་ཐ་དད་པ་ནི། མདོ་རྩ་བ་
ལས༑ དེའི་ཆ་ནི་དེར་གཏོགས་སོ། ། ཞེས་པ་འདི་ཡིན་ལ། མདོ་འདིས་ཆ་ཅན་མི་ཚངས་
སྤྱོད་ཀྱི་ལྟུང་བ་ལྟུ་བུ་ལ་མཚོན་ན། དེའི་ཆ་ཤས་སམ་ཆ་ཁུ་བ་འབྱིན་པའི་ལྷག་མ་ལྟ་བུ་ནི།
རང་གི་ཆ་ཅན་མི་ཚངས་སྤྱོད་ཀྱི་ཕམ་པའི་སྡེར་གཏོགས་པ་མིན་གྱི། དེའི་ཆ་ཁུ་བ་འབྱིན་
པའི་ལྷག་མ་དེའི་སྡེར་གཏོགས་སོ།། ཞེས་སྤྱིར་བསྟན་པ་ཡིན་ནོ།། མདོ་འདི་གཉིས་ཚོགས་
ཀྱི་མདོ་ཡིན་ཏེ། མཚོ་ཊཱིཀ་ཤོག༡༡༩ལས། 
བརྡེག་གཟས་འཁྲུས་ལ་རང་རང་གི། ཀུན་སློང་དགོས་གསུངས་གཞན་ལའང་སྦྱར།།
ཞེས་གསུངས་པ་ལྟར། བརྡེག་པ་དང་། གཟས་པ་དང་། འཁྲུས་བྱེད་པ་སྟེ་ལྟུང་བ་དེ་
གསུམ་གྱི་སྡེར་གཏོགས་པ་ལ་རང་རང་གི་ལྟུང་བ་རྣམ་གཞག་གི་ཀུན་སློང་གིས་ཀུན་ནས་
བསླངས་པ་དགོས་ཞེས་ལུང་ཞུ་བ་ལས་དངོས་སུ་གསུངས་ལ། དེ་ལས་གཞན་པའི་ལྟུང་བ་
རྣམས་ལ། ལྟུང་བ་དེ་དང་དེའི་སྡེར་གཏོགས་པ་ལ་ལྟུང་བ་རང་རང་གི་ལྟུང་བ་རྣམ་གཞག་
གི་ཀུན་སློང་གིས་ཀུན་ནས་བསླངས་པ་ཞིག་དགོས་ཞེས་མདོར་བསྡུས་སྦྱར་བའི་ཕྱིར།
སྐབས་འདིར། ལྟུབ་བ་དེ་དང་དེའི་ཆ་ཅན་དང་ཆ་ཞེས་པ་ནི་དཔེར་ན་མི་ཚངས་སྤྱོད་
ལྟ་བུ་ཆ་ཅན་དང་། དེ་དང་དགག་བྱ་ཕྱོགས་མཐུན་ཡོད་པའི་རིགས་ཀྱི་ལྟུང་བ། འབྱིན་

པ་དང་། རེག་པ་དང་། འཁྲིག་ཚིག་སྨྲ་བ་དང༌། སྨྱན་བྱེད་པ་ལ་སོགས་པ་ནི་མི་ཚངས་
སྤྱོད་ཀྱི་ལྟུང་བ་དེའི་ཆ་ཡིན་ལ། དེས་མཚོན་ནས་ལྟུང་བ་གཞན་ལ་ཆ་དང་ཆ་ཅན་དུ་འཇོག་
ཚུལ་ཤེས་པར་བྱ་བ་ཡིན་ནོ། །ལྟུང་བ་དེ་དང་དེའི་སྡེར་གཏོགས་ཞེས་པ་ནི་ལྟུང་བ་དེའི་ལྟུང་
བ་རྣམ་གཞག་གི་ཀུན་ནས་བསླངས་པ་ཞིག་དགོས་ཀྱི་ལྟུང་བ་དེ་དང་དགག་བྱ་རིགས་མཐུན་
པའི་ཆ་ཡིན་པ་ཙམ་གྱིས་ལྟུང་བ་དེ་དང་དེའི་སྡེར་གཏོགས་སུ་མི་འགྲོ། ཞེས་པའོ། །
སྐབས་འདིར། ཅུང་ཟད་དཔྱད་ན། ཁ་ཅིག་གིས་ལྟུང་བ་དེ་དང་དེའི་ཆར་འཇོག་ཚུལ་
ནི༑ རང་ལྟུང་བ་གང་གི་ཆར་འཇོག་པའི་ལྟུང་བ་དེ་དང་དགག་བྱ་མཐུན་པ་ཡོད་པ་ལ་བྱེད་
ཟེར༑ དེ་ལ་ཁ་ཅིག་གིས། ཆ་ཅན་གྱི་ལྟུང་བ་དེ་དང་དགག་བྱ་མཐུན་པ་ཡོད་ཅེས་པ་སྤྱིའི་
དགག་བྱ་མཐུན་པ་ཡོད་པ་ལ་བྱེད་དམ། སྒོས་ཀྱི་དགག་བྱའམ་བྱ་བ་དེ་འབྲེལ་གྱི་དགག་
བྱ་མཐུན་པ་ཡོད་པ་ལ་བྱེད། དང་པོ་ལྟར་ན། ལྟུང་བ་ཡིན་ན་མི་ཚངས་སྤྱོད་ཀྱི་ལྟུང་བའི་
ཆར་གཏོགས་ཡིན་པས་ཁྱབ་པར་ཐལ། ལྟུང་བ་ཡིན་ན་དེ་དང་སྤྱིའི་དགག་བྱ་མཐུན་པ་ཡོད་
པས་ཁྱབ་པའི་ཕྱིར་ཏེ། མི་ཚངས་སྤྱོད་ཀྱི་ལྟུང་བའི་སྤྱིའི་དགག་བྱ་ནི། ཧ་ཅང་ཐལ་བ་དང་།
ཚོད་ཡོངས་སུ་ཤེས་པ་མ་ཡིན་པ་དང་། དེའི་རིགས་དང་ལྡན་པ་ཅི་རིགས་པ་དེ་ཡིན་པ་གང་
ཞིག ལྟུང་བ་ཡིན་ན་སྤྱིའི་དགག་བྱ་དེ་དང་ལྡན་པས་ཁྱབ་པའི་ཕྱིར། འདོད་མི་ནུས་ཏེ།
དུད་འགྲོ་འདེབས་སྤྱོད་གསོད་གསུམ་ལྟ་བུ་མི་གསོད་པའི་ཕམ་པའི་ཆར་གཏོགས་ཡིན་གྱི།
མི་ཚངས་སྤྱོད་ཀྱི་ཕམ་པའི་ཆར་གཏོགས་སུ་མ་བཞག་པའི་ཕྱིར། 
གཉིས་པ་སྒོས་ཀྱི་དགག་བྱ་མཐུན་པ་ལ་བྱེད་ན། འོ་ན། རྩ་ཉག་གཅིག་གིས་བརྡེགས་
པ་དང་དམག་ལ་ལྟ་བ་ལྟ་བུ་ཆོས་ཅན། ཁྱོད་མི་གསོད་པའི་ཕམ་པ་དང་སྒོས་ཀྱི་དགག་བྱ་
མཐུན་པར་ཡོད་པར་ཐལ། ཁྱོད་མི་གསོད་པའི་ཆར་གཏོགས་ཡིན་པའི་ཕྱིར། རྟགས་གྲུབ་
སྟེ༑ མཚོ་ཊཱིཀ་གཞི་སྨད་ཤོག ༡༡༩ ལས། མི་གསོད་པའི་ཆ་ནི་ས་བོན་སྐྱེ་འཇིག་དང་སྲོག་

ཆགས་དང་བཅས་པ་ལ་སྤྱོད་པ་དང་། དམག་ལ་ལྟ་བ་ལ་སོགས་པ་དང་། བརྡེག་པ་དང་གཟས་
པ་ལ་སོགས་པའོ། །ཞེས་གསུངས་པའི་ཕྱིར། རྩ་བར་འདོད་མི་ནུས་ཏེ། ལྟུང་བ་དེ་དག་
ལ་གཞན་གྱི་ལུས་སྲོག་ལ་གནོད་པའི་སྒོས་ཀྱི་དགག་བྱ་མ་ཚང་བའི་ཕྱིར་ཏེ། སྤྱིར་རང་བཞིན་
གྱི་ཁ་ན་མ་ཐོ་བའི་ལྟུང་བ་རྣམས་སྒོས་ཀྱི་དགག་བྱས་མཚམས་བཟུང་ཡང་དམིགས་བསལ་
ལ་མ་ཁྱབ་པའི་མཚན་གཞིར། སེམས་སྙོག་མ་ཅན་གྱིས་བསླངས་ཏེ་རྩ་ཉག་གཅིག་གིས་
དགེ་སློང་གཞན་ལ་བརྡེགས་པ་དེ་འཇོག་པའི་ཕྱིར་ཏེ། སྡོམ་ལས། །
སྒོས་ཀྱི་དགག་བྱ་ལུས་སྲོག་ལ་གནོད་པ། ། 
རྩྭ་ཉག་གཅིག་གིས་བརྡེགས་པས་མི་འགྲུབ་ཀྱང་། །
སྤྱིར་ན་བརྡེགས་པ་གནོད་པའི་རིགས་ཅན་ཕྱིར། །
ཞེས་གསུངས་པའི་ཕྱིར་ཟེར།
ལ་ལས། ཆ་ཅན་གྱི་ལྟུང་བ་དེ་དང་དགག་བྱ་ཉེས་དམིགས་མཐུན་པ་དང༌། སྦྱོར་བ་
རྗེས་སྒྲུབ་མཐུན་པ་དང༌། རྒྱུད་པ་རྒྱུར་འགྲོ་མཐུན་པ་སྟེ་མཐུན་པ་གསུམ་པོ་ཅི་རིགས་མཐུན་
པ་ལ་ལྟུང་བ་དེའི་ཆར་འཇོག་ཅེས་སྨྲ་བས་དཔྱད་པར་འཚལ་ལོ།
ཁ་ཅིག་ན་རེ། མིས་སྤྲུལ་བའི་སྟག་གི་རྣམ་པ་ལ་སྟག་ཏུ་འདུ་ཤེས་པའི་བསམ་པས་བསླངས་
ཏེ་དེ་བསད་པའི་ཕམ་པ་དེ་ཆོས་ཅན། དུད་འགྲོ་གསོད་པའི་ལྟུང་བྱེད་ཀྱི་སྡེར་གཏོགས་ཡིན་
པར་ཐལ། དེ་དུད་འགྲོ་གསོད་པའི་ལྟུང་བ་རྣམ་གཞག་གི་ཀུན་སློང་གིས་ཀུན་ནས་བསླངས་
པའི་ལྟུང་བ་ཡིན་པའི་ཕྱིར་ཏེ། སྟག་གསོད་འདོད་ཀྱི་བསམ་པས་བསླངས་པའི་ཕྱིར། རྩ་
བར་འདོད་མི་ནུས་ཏེ། དེ་མི་གསོད་པའི་ཕམ་པ་དངོས་ཡིན་པའི་ཚུལ་འདུལ་བ་རྒྱ་ཆེར་འགྲེལ་
དང་ཤེས་རབ་བྱེད་པ་ལས་གསུངས་པ་ལྟར་རིན་ཕྲེང་དང་ཡིག་ཆ་ལས་ཀྱང་དེ་ལྟར་བཞེད་

པའི་ཕྱིར། ཞེས་དང༌། གསོད་སེམས་མེད་པར་མིའི་ལག་པ་གཅོད་པ་དང་། མིག་འདོན་
པ་སོགས་ཆོས་ཅན། མི་གསོད་པའི་ཕམ་པའི་སྡེར་གཏོགས་མ་ཡིན་པར་ཐལ། མི་གསོད་
པའི་ལྟུང་བ་རྣམ་གཞག་གི་ཀུན་སློང་གིས་ཀུན་ནས་མ་བསླངས་པའི་ཕྱིར། འདོད་ན། དེ་
ཆོས་ཅན། སྦོམ་པོ་མིན་པར་ཐལ། ཕམ་ལྷག་གང་གིའང་སྡེར་གཏོགས་མ་ཡིན་པའི་ཕྱིར།
ཁྱབ་སྟེ། སྦོམ་པོ་མཚན་ཉིད་པ་དང་བཏགས་པ་བའི་ཁྱད་པར་ལ། ་།
འདི་གཉིས་རྟེན་དང་སྡེ་ཚན་གནས་སྐབས་དང༌། ། ཤིག་རྣམ་པར་མི་
སྡོམ་ལས།
ག་ཞག་པ་ཕྱིར་བཅོས་གདགས་གཞིའི་སྒོ་ནས་མི་འདྲ་བའི། ། ཆཟིང་གྲགས་མེད་
ཁྱད་པར་ལྔ་ཞེས་མཚོ་ཊཱིཀ་ལས་གསུངས་སོ། །
ཞེས་པ་ལྟར། དེ་གཉིས་ཀྱི་སྡེ་ཚན་གྱི་ཁྱད་པར་ནི་ཕམ་ལྷག་གང་རུང་གི་སྡེར་གཏོགས་པ་
ལ་སྦོམ་པོ་ཞེས་འབྱང་ན་སྦོམ་པོ་མཚན་ཉིད་པ་དང༌། དེ་ལས་གཞན་པའི་ལྟུང་བའི་སྡེར་
གཏོགས་པ་ལ་སྦོམ་པོ་ཞེས་འབྱུང་ན་སྦོམ་པོ་བཏགས་པ་བ་ཞེས་འཇོག་པར་གསུངས་པའི་
ཕྱིར༑ ཡང༌། ཁུ་བ་འབྱིན་འདོད་ཀྱི་བསམ་པས་བསླངས་ཏེ་རྨ་སྒོ་གསུམ་དུ་རེག་བདེ་མྱོང་
བ་དེ་ཆོས་ཅན། མི་ཚངས་སྤྱོད་ཀྱི་ཕམ་པའི་སྡེར་གཏོགས་མ་ཡིན་པར་ཐལ། མི་ཚངས་
སྤྱོད་འདོད་ཀྱི་བསམ་པས་མ་བསླངས་པའི་ཕྱིར། འདོད་མི་ནུས་ཏེ། དེ་མི་ཚངས་སྤྱོད་ཀྱི་
ཕམ་པ་དངོས་ཡིན་པའི་ཕྱིར་ཏེ། མདོ་རྩ་བ་ལས། ཕྱང་བ་ཐམས་ཅད་ལ་མཐའ་ཉིད་མ་
གཏོགས་པ་ནི་དགེ་འདུན་ལྷག་མའོ། །ཞེས་གསུངས་པའི་ཕྱིར། ཞེས་རྩོད་དོ། །
སྡོམ་ལས།
བཞི་པ་ཀུན་སློང་ལ་གཉིས་ཐ་དད་ཀྱི། །
དབྱེ་བ་དངོས་དང་དམིགས་བསལ་མཚོན་དཔེར་བཅས། །

དང་པོ་དེ་ཡི་ཆ་ནི་དེར་གཏོགས་གསུངས། ། ཟ།ཚད
ཟཊཥོ་། མཚོ་ཊཱིཀ་ཆ་ཅན་མི་ཚངས་སྤྱོད་ཀྱི་ཆ།
ཡུལ་མ་འབྱིན་སོགས་ཆ་དེར་གཏོགས་ཞེས་ཆ་ཅན་དུ། ། 
གིར ི་གཏོགས་པ་འགོག་ཆེད་གསུངས་པ་ཊཱིཀྐ་ལས། ། །
ལ་མ་ཁྱང་བ ལྷག་མར་བཤད་དང་མི་ཟློས་མདོ་དེ་ཡིས། ། 
དགེ་སློང་འབྱིན་སེམས་ཀྱིས་ཕྱུང་ཕམ་པའི་སྦྱོར་སྦོམ་དུ། །
ཧ་ཅང་ཐལ་བ་སེལ་ཕྱིར་གསུངས་དང་མཐུན།
རིན་ཕྲེང་ཆ་ལ་གཉིས་ཏེ་ཆ་ཤས་དང༌། །ཚེ་ར
ཆར་གཏོགས་འབྱིན་སོགས་ཕྱི་མར་བཤད་པ་ཡིན། །
ཨ་༡༩ཊེ དེར་འདུས་སྦྱོར་སྦོམ་ལྟ་བུ་ཆ་ཤས་ཀྱི། ། 
ལྟུང་བ་ཡིན་པ་གཅོད་གསུངས་གནད་གཅིག་གོ ། 
ཞེས་པའི་ཚིག་དོན་བཤད་ཟིན་ཏོ། ། ཊའི་ཆ་ལ་ཟླ་བའུ་ཆ་རྐང་ནི་སྤྲོ་བཀ
མདོ་སྔ་མའི་དམིགས་བསལ་ནི། མདོ་རྩར། ཕྱུང་བ་ཐམས་ཅད་ལ་མཐའ་ཉིད་མ་
གཏོགས་པ་ནི་དགེ་འདུན་ལྷག་མའོ། །ཞེས་པའོ། །མདོ་འདིས་མི་ཚངས་སྤྱོད་ཀྱི་ལྟུང་བ་
རྣམ་གཞག་གི་ཀུན་སློང་གིས་ཀུན་ནས་མ་བསླངས་ཀྱང༌། རྨ་སྒོ་གསུམ་དུ་རེག་བདེ་མྱོང་
བ་དེ་མི་ཚངས་སྤྱོད་ཀྱི་ཕམ་པའི་སྡེར་འཇོག་པ་འདི་དམིགས་ཀྱིས་བསལ་བའོ། །
སྡོམ་ལས།
ལག དམིགས་བསལ་ཕྱུང་བ་ཐམས་ཅད་ལ་སོགས་གསུངས། །
རྨ་སྒོ་གསུམ་ལ་འབྱིན་པའི་བསམ་པ་ཡིས། །

པའི་༼མའི། ཕྱུངས་ཀྱང་མཐར་ཐུག་གཞན་ཀུན་ལྷག་མ་སྟེ། ། 
ཞེས་པའོ།
ལྔ་པ་གཞི་དང་སྦྱོར་བ་ཐ་དད་པས་ལྟུང་བ་ཐ་དད་པར་སྐྱེ་ལུགས་བཤད་པ་ནི། མདོ་
རྩ་བར། བྱ་བ་དུ་མའི་འབྲས་བུས་ལྟུང་བ་རྣམ་པར་མི་གཞག་གོ །ཞེས་པའོ། །མདོ་འདིའི་
དོན་འཆད་པ་ལ། གཞི་དུ་མས་ལྟུང་བ་རྣམ་པར་མི་གཞག་པ་དང༌། བྱ་བ་དུ་མས་ལྟུང་བ་
རྣམ་པར་མི་གཞག་པ་སྟེ་གཉིས་ཡོད་པ་ལས། དང་པོ་གཞིའི་དངོས་པོ་རྐུ་བྱའི་རྫས་རིན་
ཐང་མ་ཚང་བ་ལན་དུ་མར་བརྐུས་པས་འབྲས་བུ་མ་བྱིན་ལེན་གྱི་ཕམ་པ་གཅིག་རྣམ་པར་མི་
གཞག་པ་ལྟ་བུ་ཡིན་ལ། གཉིས་པ་ནི། བལ་ཁུར་བ་ལྟ་བུ་ལ་མཚོན་ན། རྒྱང་གྲགས་ཕྱེད་
ཙམ་དུ་བལ་ཁུར་ཏེ་སྔ་ཕྱི་ལན་གཉིས་བསྐྱེད་པ་སྔ་ཕྱི་བསྡོམས་པས་བལ་ཁུར་བའི་ལྟུང་བྱེད་
དངོས་གཞི་གཅིག་མི་གཞག་པ་ལྟ་བུ་ཡིན་ནོ། །མདོ་འདི་མདོར་བསྡུས་ཡིན་ཏེ། ལུང་
ལས་མ་བྱིན་ལེན་གྱི་སྐབས་སུ་རིན་ཐང་མ་ཚང་བ་བརྐུས་པ་སྔ་ཕྱི་བསྡོམས་པས་འབྲས་བུ་མ་
བྱིན་ལེན་ཕམ་པ་གཅིག་བསྐྱེད་པ་མི་འཇོག་ཅེས་དངོས་སུ་གསུངས་ལ། དེ་ལས་གཞན་པའི་
ལྟུང་བ་རྣམས་ལ་མདོར་བསྡུས་སྦྱར་བ་ཡིན་པའི་ཕྱིར་ཏེ། རིན་ཕྲེང་ཤོག 
འདི་ལྟར་མ་བྱིན་ལེན་པའི་སྐབས་སུ་དེ་སྐད་གསུངས་མོད་ཀྱི། བྱེ་བྲག་མེད་པའི་ཕྱིར་ཐམས་
ཅད་ཀྱི་དབང་དུ་བྱས་ཏེ་སྦྱར་བར་བྱའོ། །ཞེས་གསུངས་པའི་ཕྱིར་རོ། །
གཉིས་པ་ཞར་བྱུང་ལ་གཉིས་ཡོད་དེ། ལས་རྗེས་སུ་སྒྲུབ་པའི་སེལ་བ་དང་། ཁ་ན་མ་
ཐོ་བ་རྣམས་ཀྱི་སེལ་བའོ། །དང་པོ་ནི། མདོ་རྩར། ཕྱེད་བྱས་པ་ལ་བྱེད་པ་ནི་ཕྱེད་ཉིད་དོ།།
ཞེས་པའོ། །མདོ་འདིས། ཁང་པ་དང་ཁང་ཆེན་ལྟ་བུ་རང་གིས་བྱས་ཏེ་བོར་བའམ། གཞན་
གྱིས་ཕྱེད་བྱས་ཏེ་བོར་བའི་འཕྲོ་བྱེད་ན་ཁང་པ་དང་ཁང་ཆེན་གྱི་ལྟུང་བ་ཕྱེད་དེ་ན་སྨད་ཙམ་

སྐྱེས་ཀྱི། དངོས་གཞི་མི་སྐྱེ་ཅེས་བསྟན་པ་ཡིན་ལ། མདོ་འདི་ནི་གཉིས་ཚོགས་ཡིན་ཏེ།
མཚོ་ཊཱིཀ་གཞི་སྨད་ཤོག ༡༢༡ ལས། མདོ་འདིས་ནི་ལས་རྗེས་སུ་བསྒྲུབ་པའི་ལྟུང་བ་
བཅུ་དགུ་པོ་ཐམས་ཅད་དུ་ཡང་ལྟུང་བ་ཕྱེད་ཉིད་དོ། །ཞེས་སྤྱིར་བསྟན་པ་ཡིན་ནོ། །དེ་
ཡང་༑ ལུང་ཞུ་བ་ལས།ཀའི་ནང་ཁ་ནས་བྱུ་ཤིན་ཌ་ཞུ །
སྟེ་ཁང་པ་ཁང་ཆེན་ལོ་དྲུག་སྟན། ། 
ཌི་ཥ་ལྷ་སྲིན་བལ་འབའ་ཞིག་ཆ་གཉིས་དང༌། ། 
ཚོ་པར་། རིམ་ལྷག་གོས་ཀྱི་བཟོ་བྱེད་དང་། ། 
ཁབ་རལ་འཆོས་པ་ལ་སོགས་བདུན། ། 
དེ་ལྟར་ལྟུང་བ་བཅོ་ལྔ་ལ། ། 
ཕྱེད་བྱས་ཕྱེད་ཉིད་དངོས་སུ་གསུངས། །
ནན་༡༡༢༢ འཁྲུར་འཇུག་རྨེལ་འཇུག་ཐ་ག་གཉིས།
དེ་ལྟར་བཞི་ལ་མདོར་བསྡུས་སྦྱར། །
ཞེས་གསུངས་པའི་ཕྱིར་རོ། ། སོ་ཙལ་མའི་ཁ་རག་ཨྰཿཀཱས་ར་ཌན་
གཉིས་པ་ཁ་ན་མ་ཐོ་བའི་སེལ་བ་ནི། མདོ་རྩ་བར། ཁ་ན་མ་ཐོ་བ་ན་སྨད་པ་དག་གི་
ཆ་ཉིད་ནི་ན་སྨད་པ་ཡིན་ནོ། །ཞེས་པའོ། །མདོ་འདིས། ཕམ་པས་སྐུར་བ་འདེབས་ན་
ལྷག་མ་དང༌། ལྷག་མས་སྐུར་བ་འདེབས་ན་ལྟུང་བྱེད་ཡིན་པ་དང་། ཕམ་ལྷག་གཉིས་
ལས་ན་སྨད་པ་སྟེ་སྦོམ་པོ་ལྟ་བུས་སྐུར་བ་འདེབས་ན་ཉེས་བྱས་ཡིན་ནོ། །ཞེས་བསྟན་པ་ཡིན་
ནོ༑ ༑མདོ་འདིས་སྤྱིར་བསྟན་རྒྱུའི་ལྟུང་བ་ལ། གཞི་མེད་དང་བག་ཙམ་སྐུར་འདེབས་
གཉིས་དང༌། ལྷག་མའི་སྐུར་འདེབས་དང་། གནས་ངན་ལེན་འཆབ་པ་དང༌། བརྗོད་པ་

གཉིས་དང༌། མཚོ་ཊཱིཀ་གཞི་སྨད་ཤོག ༡༢༢ ལས། མདོ་འདི་ནི། ལུང་ཞུ་བ་ལས།
(སྦོམ་པོས་བསྐུར་ན་ཉེས་བྱས་ཞེས། མཚམས་མེད་གཉིས་ཀྱིས་སྐུར་བ་འདེབས་ན་ཉེས་
བྱས་)སྐུར་འདེབས་གསུམ་ལ་གསུངས་པ་བསྡུས། །འཆབ་བརྗོད་འགྱོད་བསྐྱེད་མདོར་
བསྡུས་སྦྱར། །ཞེས་གསུངས་པའི་ཕྱིར་རོ། ། 
སྐབས་འདིར་ཁ་ཅིག་གིས། འོ་ན་འགྱོད་པ་བསྐྱེད་དུ་བཅུག་པའི་ལྟུང་བ་ལ་ལྷག་མ་ཡོད་
པར་ཐལ། ཕམ་པས་འགྱོད་པ་བསྐྱེད་དུ་བཅུག་པ་ན་ལྟུང་བ་གང་གིས་འགྱོད་པ་བསྐྱེད་དུ་
འཇུག་རྒྱུ་ཕམ་པ་ཡིན་པས་དེས་འགྱོད་པ་བསྐྱེད་པར་བྱེད་ན་ལྷག་མ་དང་། ལྷག་མས་འགྱོད་
བསྐྱེད་བྱེད་ན་ལྟུང་བྱེད་སོགས་སུ་འཇོག་དགོས་པའི་ཕྱིར། ཞེས་ཟེར་བས་དཔྱད་པར་བྱ་
ཞིང་༑ མཚོ་ཊཱིཀ་འདི་ཐད་དུ་ཞུ་བ་དྲངས་ནས་དགེ་ཚུལ་མ་དང་དགེ་སློབ་མ་ལ་ཕམ་འདྲའི་
ཉེས་བྱས་ཀྱི་སྐུར་བ་འདེབས་ན་སྦོམ་པོ་བསྐྱེད་པར་གསུངས་ལ། སྤྱིར་བཏང་ཕམ་འདྲ་ཉེས་
བྱས་ཡིན་པས་ཉེས་བྱས་ཀྱིས་སྐུར་བ་འདེབས་ན་ཉེས་བྱས་ལས་དེ་ལས་ལྷག་པའི་སྦོམ་པོ་སྐྱེ་
བ་མིན་པས་དེའི་རྩོད་སྤོང་ལའང་དཔྱད་པར་ཞུའོ། ། 
གཉིས།རྗེ་འདྲ་ཤེས་གཙོ་ཙན་མ། །ཞག་ཆུ་ཁ་ར།wan
སྡོམ་ལས།
ལྔ་པ་བྱ་བ་དུ་མས་འབྲས་སོགས་གསུངས། །
སེལ་བ་ཕྱེད་བྱས་ལ་བྱེད་ཕྱེད་སོགས་གསུངས།
དུ་དགོས་ཉུང་ཉུང་བརྐུས་བ་བསྡོམས་ཀྱང་ཕམ་པ་མིན། ། ག་ག་
མདོ་འདིས་ལས་རྗེས་སྒྲུབ་པ་ཡི། ། ནམཏྟཱམཧཾ ཨནཎ
ལྟུང་བ་བཅུ་དགུ་ཞུ་བ་ལས། །
ཁང་པ་ཁང་ཆེན་ལོ་དྲུག་སྟན།

སྐྱེས་པ་ཁྱེར་སྲིན་བལ་འབའ་ཞིག་ཆ་གཉིས་དང་། ། ཤེའུ་ཆོཆོག་ཁ་ཡིན།
རིམ་ལྷག་གོས་ཀྱི་བཟོ་བྱེད་དང༌། ། 
ཁབ་རལ་འཆོས་པ་ལ་སོགས་བདུན། ། 
ཡང་ལུ དེ་ལྟར་ལྟུང་བ་བཅོ་ལྔ་ལ། ། 
ཌ་རྵ་ཁ ཕྱེད་བྱས་ཕྱེད་ཉིད་དངོས་སུ་གསུངས། །
འཁྲུར་འཇུག་རྨེལ་འཇུག་ཐ་ག་གཉིས། །
དེ་ལྟར་བཞི་ལ་མདོར་བསྡུས་སྦྱར། ། 
ཋཱ་ཌཌ་མཚོ་ཊཱིཀ་ལས་སོ་གཞན་ཡང་སྐུར་འདེབས་སྐབས། །
པེ་ཕམ་པས་ལྷག་དང་ལྷག་མས་ལྟུང་བྱེད་ལྟར། །
༡༽མོ་ཌ ལྟུང་བྱེད་ཀྱིས་སྐུར་ཉེས་བྱས་ཡིན་ཏེ་འདིར། ། 
ས ོ ོ་ན་སྨད་དག་གི་ཆ་ནི་ན་སྨད་གསུངས། ། 
མདོ་འདིར་ལུང་ཞུར་ལྟུང་བ་ཡིས། །
ཞེས་། བསྐྱེད་པའི་ལྟུང་བ་རྣམ་ལྔ་ལས། ། 
སྐུར་འདེབས་གསུམ་ལ་གསུངས་པ་བསྡུས། །
འཆབ་བརྗོད་མདོར་བསྡུས་འགྱོད་པར་ཡང་། ། གད་པ་དག་
ཞེས་སོ། །
རྩ་བའི་ས་བཅད་བཞི་པ་བསམ་པའི་ཡན་ལག་སེལ་བ་དང་བཅས་པ་འཆད་པ་ལ། དངོས་
དང་༑ ཞར་བྱུང་གཉིས་ཡོད་པ་ལས། དང་པོ་ལ། བསམ་པའི་ཡན་ལག་དངོས་དང་།
འདུ་ཤེས་གཙོ་བའི་ཡན་ལག་དང་། དངོས་པོ་གཙོ་བའི་ཁྱད་པར་བསྟན་པ་སྟེ་གསུམ་ལས།
དང་པོ་ནི། མདོ་རྩ་བ་ལས། ཐམས་ཅད་ལ་ཐེ་ཚོམ་ཟ་བས་ཞུགས་པ་ནི་བསམ་པ་དང་བཅས་

པ་ཡིན་ནོ།། ཞེས་པ་འདི་ཡིན་ལ། མདོ་འདིས། གཞིའི་རྣམ་པ་མ་འདོར་བའི་འདུ་ཤེས་
དང་བཅས་ཏེ་ལྟུང་པའི་གཞི་ལ་ཞུགས་ན་ལྟུང་བ་དངོས་གཞི་འདྲེན་ཀུས་ཀྱཡི་བསམ་པའི་ཡན་
ལག་དང་ལྡན་པ་ཡིན་ནོ།། ཞེས་སྤྱིར་བསྟན་ལ། མདོ་འདི་ཡང་གཉིས་ཚོགས་ཡིན་ཏེ།
མཚོ་ཊཱིཀ་གཞི་སྨད་ཤོག༡༢༩ལས།
རྐུ་དང་སྲོག་གཅོད་བཞི་དང་རེག། དྲུག་ལ་གསུངས་བསྡུས་གཞན་ལ་སྦྱར།།
ཞེས་གསུངས་པའི་ཕྱིར། སྐབས་འདིར་མཚོ་ཊཱིཀ་ལས། དངོས་པོ་གཙོ་བའི་ལྟུང་བའི་ངོས་
འཛིན་དང་། འདུ་ཤེས་གཙོ་བའི་མཚན་ཉིད་དམ་དོན་དང་། འདུ་ཤེས་གཙོ་བ་ལ་ཧ་ཅང་
ཐལ་བའི་རྩོད་སྤོང་སྟེ་ས་བཅད་གསུམ་དུ་ཕྱེ་སྟེ་དཔྱད་པ་མཛད་ལ། དེ་ལ་དངོས་པོ་གཙོ་
བའི་ལྟུང་བ་ནི། མི་ཚངས་སྤྱོད་དང་ཁུ་བ་འབྱིན་པ་གཉིས་ལ་ནི་དེར་མ་ཟད་དོ།། ཞེས་
གསུངས་པ་ལྟར། མི་ཚངས་སྤྱོད་དང་ཁུ་བ་འབྱིན་མའི་ལྷག་མ་གཉིས་དང་། དགེ་སློང་
མའི་འབྱིན་པའི་ལྟུང་བྱེད་དེ་གསུམ་ཡོད་ལ། དེ་ལས་གཞན་པའི་ལྟུང་བ་རྣམས་ནི་འདུ་ཤེས་
གཙོ་བའི་ལྟུང་བར་འཇོག་པར་གསུངས་སོ།།
གཉིས་པ་འདུ་ཤེས་གཙོ་བའི་མཚན་ཉིད་ནི། མཚོ་ཊཱིཀ་གཞི་སྨད་ཤོག ༡༢༦ལས།
འདུ་ཤེས་གཙོ་བའི་ལྟུང་བའི་མཚན་ཉིད་ནི། བཅས་པ་ལས་འདས་པའི་ཆ་ནས་ལས་སྒྲིབ་
ཏུ་གྱུར་པ་གང་ཞིག རང་གི་གཞིའི་ཡན་ལག་གི་བྱེ་བྲག་ལ་འདུ་ཤེས་བྱེ་བྲག་ངེས་གཟུང་
དུ་དགོས་པའོ།། དེ་ཡང་གཞིའི་ཡན་ལག་གི་བྱེ་བྲག་ནི་གཞིའི་ཡན་ལག་གི་ཕྱོགས་གཅིག་
ཡིན་ལ། འདུ་ཤེས་ཀྱི་བྱེ་བྲག་ནི་འདུ་ཤེས་འཁྲུལ་པའམ་མ་འཁྲུལ་པ་ཅི་རིགས་པའོ།། ངེས་
བཟུང་དུ་དགོས་ཞེས་པས་ནི་དངོས་པོ་གཙོ་བོ་རྣམས་གཅོད་ཅིང་། འདུ་ཤེས་རྣམས་
སྡུད་དོ།། ཞེས་གསུངས་པ་ལྟར་ཡིན་པའི་ཕྱིར།
སྐབས་འདིར། ཁ་ཅིག་གིས། མི་ཚངས་སྤྱོད་དང་འབྱིན་པའི་ལྷག་མ་གཉིས་དངོས་

པོ་གཙོ་བའི་ལྟུང་བ་ཡིན་ཏེ། ལྟུང་བ་དེ་གཉིས་ཀྱི་གཞིའི་ཡན་ལག་འདུ་ཤེས་འཁྲུལ་པའམ་
གཞིའི་ཡན་ལག་ལ་མ་འཁྲུལ་པ་ཅི་རིགས་ངེས་བཟུང་དུ་དགོས་པ་མ་ཡིན་པའི་ཕྱིར་ཏེ།
འདུ་ཤེས་འཁྲུལ་རུང་མ་འཁྲུལ་རུང་དེ་གཉིས་ཀྱི་ལྟུང་བ་དངོས་གཞི་བསྐྱེད་པའི་ཕྱིར། ཟེར།
དེ་ལ། འགའ་ཞིག་གིས། འོ་ན། མི་ཆོས་བླ་མའི་རྫུན་ཆོས་ཅན། དངོས་པོ་གཙོ་བའི་
ལྟུང་བ་ཡིན་པར་ཐལ། གཞི་ཡི་ཡན་ལག་རྫུན་སྨྲ་ཡུལ་ལ་འདུ་ཤེས་འཁྲུལ་རུང་མ་འཁྲུལ་
རུང་མི་ཆོས་བླ་མའི་རྫུན་གྱི་ལྟུང་བ་དངོས་གཞི་བསྐྱེད་པའི་ཕྱིར་ཏེ། ལྷས་བྱིན་ལ་སྨྲ་སྙམ་
ནས་འདུ་ཤེས་འཁྲུལ་ཏེ་མཆོད་བྱིན་ལ་སྨྲས་ནའང་མི་ཆོས་བླ་མའི་ལྟུང་བ་དངོས་གཞི་སྐྱེས་
པའི་ཕྱིར་ཏེ། མི་བདེན་པ་ལ་ནི་ཉན་པ་པོ་ལ་ཡང་ངོ༌། །ཞེས་གསུངས་པའི་ཕྱིར་དང་།
གཞན་ཡང་མི་གསོད་པའི་ཕམ་པ་ཆོས་ཅན། དངོས་པོ་གཙོ་བའི་ལྟུང་བ་ཡིན་པར་ཐལ།
གཞིའི་ཡན་ལག་གསད་བྱ་ལ་མིར་འདུ་ཤེས་སམ་འཁྲུལ་ཏེ་མི་མིན་དུ་འདུ་ཤེས་ཀྱང་རུང་།
བསད་ན་ཕམ་པ་སྐྱེས་པའི་ཕྱིར་ཏེ། འགྲོ་བ་གཞན་གྱི་རྣམ་པ་བསྟེན་པ་བསད་པ་ལ་ཡང་
ངོ་༑ ༑ཞེས་གསུངས་པའི་ཕྱིར། ཞེས་རྩོད་དོ། ། 
གསུམ་པ། འདུ་ཤེས་གཙོ་བོ་ལ་ཧ་ཅང་ཐལ་བའི་རྩོད་སྤོང་ནི། ཁ་ཅིག་གིས། ཐོ་
ཡོར་ལ་མིར་འདུ་ཤེས་ཏེ་བསད་པའི་སྦྱོར་བ་བྱས་པ་ལ་ཆོས་ཅན། མི་གསོད་པའི་ཕམ་པ་
དངོས་གཞི་སྐྱེས་པར་འཇོག་དགོས་ཏེ། བདག་གིས་མི་བསད་དོ་སྙམ་དུ་འདུ་ཤེས་པ་གང་
ཞིག འདུལ་བའི་དཔྱད་པ་ཐ་སྙད་པ་ཡིན་པའི་ཕྱིར། རྟགས་ཕྱི་མ་དེར་ཐལ། འོད་ལྡན་
ལས༑ འདུལ་བ་ལས་བྱུང་བ་ཐམས་ཅད་དཔྱད་པ་ཐ་སྙད་པ་ཡིན་གྱི། གལ་ཏེ་དཔྱད་པ་
དངོས་སུ་ཡིན་པར་གྱུར་ན། སྒྲུབ་པར་མི་ནུས་པའི་ཕྱིར་རོ། །ཞེས་གསུངས་པའི་ཕྱིར་
དང་༑ དེ་ལྟར་མ་ཡིན་པར་ལྟུང་བ་སྐྱེས་པ་ལ་གཞི་དེ་དོན་ལ་དེ་དང་དེ་ཡིན་པར་ཤེས་དགོས་
ན༑ འོ་ན། དགེ་སློང་གིས་མི་བསད་པའི་ཕམ་པ་བསྐྱེད་པ་ཤེས་པར་མི་ནུས་པར་ཐལ།

གཞི་དེ་དོན་ལ་མི་ཡིན་པ་ཤེས་པ་ལ་མངོན་ཤེས་ལྟ་བུའི་བློ་ཁྱད་པར་ཅན་དགོས་པའི་ཕྱིར།
འདོད་ན། མངོན་ཤེས་མེད་པར་ལྟུང་བ་ཕྱིར་བཅོས་བྱེད་མི་ནུས་པར་ཐལ་ལོ། །ཟེར།
དེ་ལ་ལན་དུ། མཚོ་ཊཱིཀ་ལས། འོད་ལྡན་ལས་འདུལ་བའི་དཔྱད་པ་ཐམས་ཅད་ཐ་
སྙད་པ་ཡིན་པར་གསུངས་པ་ནི། འདུལ་བའི་བཅས་པ་ལ་རྣམ་འབྱེད་ཀྱི་སྐབས་སུ་གསུངས་
པའི་ལྟུང་བ་སྡེ་ལྔའི་བཅས་པ་དང༌། ལུང་གཞིའི་སྐབས་ནས་གསུངས་པའི་འཇུག་བྱའི་ཚུལ་
ཁྲིམས་འཆད་སྐབས་ཀྱི་མཁན་པོ་དང་ལས་བྱེད་པ་སོགས་ཀྱི་བཅས་པ་གཉིས་ཡོད་པ་ལས་
ཕྱི་མ་ཕལ་ཆེར་འདུ་ཤེས་གཞིར་བཞག་གི་བཅས་པ་ཐ་སྙད་པ་ཡིན་ཞེས་གསུངས་པ་ཡིན་གྱི།
རྣམ་འབྱེད་ཀྱི་སྐབས་ཀྱི་སྡེ་ལྔའི་བཅས་པ་རྣམས་ལ་དེ་ལྟར་གསུངས་པ་མིན་ནོ། །ཞེས་ལན་
འདེབས་མཛད་ལ། མི་བསད་པའི་ཕམ་པ་ལྟ་བུའི་ལྟུང་བ་དངོས་གཞི་བྱུང་བ་ལ་དོན་དང་
འདུ་ཤེས་འཕྲད་པ་ཡན་ལག་ཏུ་དགོས་ཀྱང་། དོན་དེ་མི་ཡིན་པར་དངོས་གནས་ཤེས་པ་
ཡན་ལག་ཏུ་མི་དགོས་པས་སྐྱོན་དེ་དག་མི་འཇུག་གོ །ཞེས་གསུངས་སོ། ། ཁ་ཟ
གཉིས་པ་འདུ་ཤེས་གཙོ་བའི་ཡན་ལག་འཆད་པ་ནི། མདོ་རྩ་བར། སྦྱོར་བ་ལ་ནི་འདུ་
ཤེས་ཡན་ལག་ཡིན་ནོ། །བསམ་པ་ལ་ནི་དེ་ཉིད་དོ། །ཞེས་པའོ། །མདོ་གཉིས་ཀྱི་དོན་ནི།
མཚོ་ཊཱིཀ་གཞི་སྨད་ཤོག ༡༢༩ ལས། སྲོག་གཅོད་པ་ལྟ་བུ་འདུ་ཤེས་གཙོ་བོ་རྣམས་ནི།
སྦྱོར་བའི་ལྟུང་བ་རྫོགས་པར་བསྐྱེད་པ་ལ་ནི། འདུ་ཤེས་གཙོ་ཆེ་བའི་ཡན་ལག་ཡིན།(འདུ་
ཤེས་གཙོ་ཆེ་བའི་རྒྱུ་མཚན་ནི། དོན་དང་འདུ་ཤེས་མི་མཐུན་པའི་ཚེ་ན། སྦྱོར་ལྟུང་ཙམ་
བསྐྱེད་པ་ལ་ནི་འདུ་ཤེས་ཀྱི་ཆ་ནས་ལྟུང་བར་འཇོག་གི དོན་གྱི་ཆ་ནས་མི་འཇོག་པའི་ཕྱིར་
རོ༑ ༑)ནོ། །སྲོག་གཅོད་པའི་ཕམ་པ་ལྟ་བུའི་འདུ་ཤེས་གཙོ་བོ་རྣམས་ཀྱི་དངོས་གཞི་རྫོགས་
པར་བསྐྱེད་པ་གང་ལ་བསམ་པའི་དོན་དང་འཕྲད་པ་ནི་ཡན་ལག་དེ་ཉིད་ཡིན་ནོ། །ཞེས་
གསུངས་པའི་ཕྱིར། མདོ་འདི་གཉིས་ཚོགས་ཡིན་ཏེ། མཚོ་ཊཱིཀ་གཞི་སྨད་ཤོག ༡༢༩

ལས༑ མདོ་གཉིས་ཞུ་བ་ལས། 
བའི་ནང་ཚ། ༑ ཁང་པ་ཁང་ཆེན་བསྒོ་གྱུར་ལྔ༌། ། 
བུད་མེད་དང་ཉལ་ཁབ་རལ་འཆོས། ། 
ལྟབཅུ་ལ། བཅུ་གཉིས་ལས་ནི་གཞན་དག་ལ། ། 
དངོས་སུ་གསུངས་པ་འདིར་བསྡུས་ཤིང༌། ། 
དེ་དག་རྣམས་ལ་མདོར་བསྡུས་སྦྱར། །
ཞེས་གསུངས་པའི་ཕྱིར།
སྐབས་འདིར། སྦྱོར་བ་ལ་འདུ་ཤེས་ཡན་ལག་དང་། དངོས་གཞི་ལ་དོན་ཡན་ལག་
ཡིན་པར་གསུངས་པ་འདི་ལ་ཅུང་ཟད་དཔྱད་ན། ཁ་ཅིག་ན་རེ། ཤེས་བྱ་ཆོས་ཅན། སྦྱོར་
ལྟུང་རྫོགས་པར་སྐྱེས་པ་ལ་དོན་དང་འདུ་ཤེས་འཕྲད་མི་དགོས་པར་ཐལ། སྦྱོར་བ་ལ་ནི་འདུ་
ཤེས་ཡན་ལག་ཡིན་ནོ། །ཞེས་པའི་དོན་གྲུབ་པའི་ཕྱིར། འདོད་ན། ཐོ་ཡོར་མིར་འདུ་
ཤེས་པས་གསོད་པའི་སྦྱོར་བ་བྱེད་པ་ན། མི་གསོད་པའི་ཕམ་པའི་སྦོམ་པོ་སྐྱེས་པར་ཐལ།
མི་གསོད་པའི་ཕམ་པའི་སྦྱོར་ལྟུང་རྫོགས་པར་སྐྱེས་པའི་ཕྱིར། འདོད་ན། དེ་ཆོས་ཅན།
ཁྱོད་མི་གསོད་པའི་ཕམ་པའི་ཡན་ལག་གཅིག་ཙམ་མ་ཚང་བའི་ན་སྨད་ཡིན་པར་ཐལ། མི་
གསོད་པའི་ཕམ་པའི་སྦོམ་པོ་ཡིན་པའི་ཕྱིར། ཁྱབ་སྟེ། མཚོ་ཊཱིཀ་ལས། དེ་ཡང་ཕམ་
ལྷག་གི་ན་སྨད་སྦོམ་པོ་ཡིན་ལ། ཞེས་གསུངས་པ་དང༌། སྡོམ་ལས་ཀྱང་།
ཡན་ལག་གཅིག་ཙམ་མ་ཚང་ན་སྨད་དང༌། ། ། དེ་ཡང་ཕམ་ལྷག་ན་སྨད་སྦོམ་པོ་ཡིན། །
༢༣༩༠ ༡ སྦོམ་སོགས་གསུམ་གྱི་ན་སྨད་ཉེས་བྱས་དང༌། ། 

ཉེས་བྱས་ན་སྨད་ཉེས་བྱས་ཕྲ་མོར་གསུངས། ། ་
ཞེས་གསུངས་པའི་ཕྱིར། ཐལ་འགྱུར་ཕྱི་མ་ལ་འདོད་མི་ནུས་ཏེ། ཐོ་ཡོར་ལ་མིར་འདུ་ཤེས་
པས་གསོད་པར་འབད་པའི་སྦྱོར་ལྟུང་དེ་ཕམ་པའི་ཆེས་ན་སྨད་ཡིན་པའི་ཕྱིར་ཏེ། ཡན་ལག་
གཉིས་མ་ཚང་བ་ཡིན་པའི་ཕྱིར་ཏེ། གཞིའི་ཡན་ལག་མིའམ་མིར་ཆགས་པ་དང༌། འདུ་
ཤེས་ཀྱི་ཡན་ལག་མ་འཁྲུལ་བ་གཉིས་མ་ཚང་བའི་ཕྱིར། ཁྱབ་སྟེ། མདོ་རྩ་བ་ལས། དུ་མ་
མ་ཚང་བ་ལ་ནི་དེ་བས་ཀྱང་ངོ་། །ཞེས་གསུངས་པའི་ཕྱིར། གཞན་ཡང་། དེ་ཆོས་ཅན།
མི་གསོད་པའི་ཕམ་པ་དངོས་གཞི་ལ་སྦྱོར་བར་ཐལ། མི་གསོད་པའི་ཕམ་པའི་སྦྱོར་སྦོམ་དངོས་
ཡིན་པའི་ཕྱིར། འདོད་མི་ནུས་ཏེ། མི་གསོད་པའི་སྦྱོར་བའི་སྦོམ་པོ་ལ་མི་གསོད་པའི་ཕམ་
པ་དངོས་གཞི་ལ་སྦྱོར་བ་དང་། མི་གསོད་པའི་སྦྱོར་བའི་རྣམ་པའི་སྦོམ་པོ་ལ་མི་གསོད་པའི་
ཕམ་པའི་མཐར་ཐུག་ལ་སྦྱོར་བ་མེད་པ་ཞིག་དགོས་པའི་ཁྱད་པར་གསུངས་པའི་ཕྱིར་ཏེ། སྡོམ་
ལས༑ ༀ་ཨོ་བའི་མོ།ཟེར་བལ་མའི།རྟ་ཡ་ཆས་ཀ་ར་བལ། 
༩༠༢ སྦོམ་པོ་རྣམ་བཞི་དངོས་གཞི་མི་རྫོགས་པའི། ། 
སྦྱོར་བ་སྦྱོར་བ་རྣམ་པའི་སྦོམ་པོ་དང༌། །
རྩམ་ཁུཇུག་མ་རྐུ་བར་རྫོགས་པར་ངེས་པའི་སྦྱོར་སྦོམ་དང༌། ། 
ཞེས་གསུངས་པའི་ཕྱིར། གཞན་ཡང་འདུ་ཤེས་ཡོད་ན་དོན་དང་འཕྲད་པ་ལ་མི་ལྟོས་པར་
སྦྱོར་ལྟུང་རྫོགས་པར་བསྐྱེད་པར་འདོད་པ་འདི་མི་འཐད་པར་ཐལ། མཚོ་ཊཱིཀ་གཞི་སྨད་
ཤོག ༡༢༨ ལས། གཉིས་པ་འདུ་ཤེས་གཙོ་བོའི་སྦྱོར་ལྟུང་བསྐྱེད་པ་ལ་དོན་ཡན་ལག་ཏུ་
མི་དགོས་པར་འདོད་པ་དགག་པ་ནི། ཁ་(བྱ་ལུགས་པ་)ཅིག་ན་རེ། ཐོ་ཡིན་པ་ལ་མི་
ཡིན་པར་འདུ་ཤེས་འཁྲུལ་ཏེ་(བསད་པ་བཏགས་པས་སོ། །)བསད་ན། སྦྱོར་བའི་གནས་
སྐབས་སུ་སྦོམ་པོར་འགྱུར་རོ། །དེ་ཡང་། སྤྱིར་ན་འདུ་ཤེས་གཙོ་བོ་རྣམས་ཀྱི་སྦྱོར་ལྟུང་

རྫོགས་པར་བསྐྱེད་པ་ལ་དོན་ཡན་ལག་ཏུ་མི་དགོས་ཀྱི་འདུ་ཤེས་པ་ཙམ་གྱིས་ཆོག་སྟེ། སྦྱོར་
བ་ལ་ནི་འདུ་ཤེས་ཡན་ལག་ཡིན་ནོ། །ཞེས་མདོ་དེ་ཉིད་ཀྱི་དོན་དེ་ཉིད་ཡིན་ནོ། །མདོ་འདི་
ཉིད་ཀྱི་ཊཱིཀྐ་ལས། སྦྱོར་བ་ལ་ནི་འདུ་ཤེས་ཡན་ལག་ཡིན་གྱི། དོན་ཉིད་ནི་མ་ཡིན་ཏེ། ཞེས་
བཤད་དོ། །ཞེས་ཟེར་རོ། །ཞེས་ཕྱོགས་སྔ་བཀོད་ནས་འདོད་ཚུལ་དགག་པ་ནི། མཚོ་
ཊཱིཀ་དེའི་འཕྲོ་ལས། དེ་ལྟར་ན། མེད་པ་ཉིད་ལ་ཡོད་པའི་བློ་ཅན་ལ་ན་སྨད་དོ། །ཞེས་
ཊཱིཀྐ་ལས། ཞེས་སོགས་ཀྱིས་འགོག་པར་མཛད་ལ། དེའི་དགོངས་པ་སྙིང་པོ་བསྒྲིལ་ཏེ་
བརྗོད་ན། འོ་ན། ལྷུང་བཟེད་འཚོལ་བའི་བྱ་བ་ལ་ཞུགས་བཞིན་པ་ན་ལྷུང་བཟེད་མེད་པར་
གྱུར་ཀྱང་ཡོད་པའི་འདུ་ཤེས་ཀྱིས་མུ་འཐུད་ནས་འཚོལ་བའི་སྦྱོར་བ་དེ་ཆོས་ཅན། ལྷུང་བཟེད་
འཚོལ་བའི་སྦྱོར་ལྟུང་རྫོགས་པ་ཡིན་པར་ཐལ། སྦྱོར་ལྟུང་རྫོགས་པར་སྐྱེས་པ་ལ་འདུ་ཤེས་
ཙམ་གྱིས་ཆོག་གི དོན་ཡན་ལག་ཏུ་མི་དགོས་པའི་ཕྱིར། འདོད་མི་ནུས་ཏེ། དེ་འདྲ་བ་དེ་
ལྷུང་བཟེད་འཚོལ་བའི་སྦྱོར་བ་རྫོགས་པ་མ་ཡིན་པའི་ཕྱིར་ཏེ། དེ་དེའི་སྦྱོར་བའི་ན་སྨད་དུ་
གསུངས་པའི་ཕྱིར། དེར་ཐལ། མདོ་རྩ་བ་ལས། མེད་པ་ལ་ཡོད་པའི་བློ་ཅན་ལ་ན་སྨད་
དོ་ཞེས་དང༌། དེའི་ཐད་ཀྱི་ཊཱིཀྐ་ལས། གལ་ཏེ། འཚོལ་བའི་དུས་ན་ཡང་ལྷུང་བཟེད་དེ་
ཆུད་ཟོས་པར་གྱུར་ཟིན་ན་ནི། དེའི་ཚེ་ན་སྦྱོར་བའི་ལྟུང་བ་ཡང་ན་སྨད་པ་ཁོ་ནར་འགྱུར་
རོ༑ ༑ཞེས་གསུངས་པའི་ཕྱིར། ཡང་རྫས་ཀྱི་དངོས་པོ་བདག་པོས་ཡོངས་སུ་མ་བཟུང་བ་
ལ་བཟུང་བར་འདུ་ཤེས་ནས་བརྐུས་པའི་མཐར་ཐུག་དེ་ཆོས་ཅན། ཁྱོད་ཀྱི་སྦྱོར་བ་དེ་རྐུ་
ཕམ་དངོས་ཀྱི་སྦྱོར་སྦོམ་ཡིན་པར་ཐལ། སྦྱོར་ལྟུང་རྫོགས་པར་སྐྱེས་པ་ལ་འདུ་ཤེས་པས་
ཆོག་གི་དོན་ཡན་ལག་ཏུ་མི་དགོས་པའི་ཕྱིར། འདོད་ན། དེ་ཆོས་ཅན། ཁྱོད་སྦོམ་པོ་མ་
ཡིན་པར་ཐལ། ཡོངས་སུ་མ་བཟུང་བ་ལ་བཟུང་བར་འདུ་ཤེས་པས་བརྐུས་པའི་མཐར་ཐུག་
དེ་རྐུ་ཕམ་གྱི་དངོས་གཞི་རྣམ་པའི་སྦོམ་པོ་ཡིན་པས་དེའི་སྦྱོར་ལྟུང་ཡིན་པའི་ཕྱིར། ཁྱབ་

སྟེ༑ ལྟུང་བ་སྦོམ་པོའི་སྦྱོར་བ་ཉེས་བྱས་སུ་འཇོག་དགོས་པའི་ཕྱིར། ཞེས་དགག་པ་མཛད་དོ།།
མཚོ་ཊཱིཀ་པའི་བཞེད་ཚུལ་ལྟར་ན། སྦྱོར་བ་ལ་འདུ་ཤེས་གཙོ་ཆེ་བ་དང་དངོས་གཞི་
ལ་དོན་གཙོ་ཆེ་བ་ཡིན་གྱི། སྦྱོར་བ་ལ་དོན་ཡན་ལག་ཏུ་མི་དགོས་པ་མིན་ཞེས་གསུངས་ཏེ།
མཚོ་ཊཱིཀ་གཞི་སྨད་ཤོག ༡༢༩ ལས། འོ་ན། སྦྱོར་བ་ལ་ནི་འདུ་ཤེས་ཡན་ལག་ཡིན་ནོ་
ཞེས་པ་མདོ་རྩ་འགྲེལ་གྱི་དོན་གང་ཞེ་ན། སྦྱོར་བ་ལ་ནི་འདུ་ཤེས་གཙོ་ཆེ་བའི་ཡན་ལག་ཡིན་
གྱི༑ དོན་ཉིད་ནི་གཙོ་ཆེ་བའི་ཡན་ལག་མ་ཡིན་ཞེས་བསྟན་པའོ། །དེས་ན། ཐོ་ལ་མི་
ཡིན་པར་འདུ་ཤེས་པ་ལ་སོགས་པའི་(སྤྲུལ་པ་བསད་པའི་ཊཱིཀྐ་ལས་སེམས་ཅན་དུ་བགྲངས་
པ་ཡིན་པའི་སྤྲུལ་པ་ལ་མིར་འདུ་ཤེས་པས་གསོད་པར་བྱེད་པ་ལ་ནི་སྦྱོར་བ་ལ་སྦོམ་པོ་སྟེ། མིར་
འདུ་ཤེས་པས་ཞུགས་པའི་ཕྱིར་ཞེས་སོ། །)ལྟུང་མེད་ཀྱི་ཡུལ་ལ་དངོས་གཞིའི་ཡུལ་དུ་འདུ་
ཤེས་པས་ཞུགས་པའི་སྦྱོར་བ་ལ་སྦོམ་པོར་བཤད་པ་རྣམས་ཉེས་བྱས་ལྕི་བ་ལ་སྦོམ་པོར་བཏགས་
པའོ༑ ༑ཞེས་གསུངས་པའི་ཕྱིར། ལེན་ཁོ་ཁལ་ཚཁག་འ་ཆེན་དབ
འདི་ལ། འགའ་ཞིག་ན་རེ། འོ་ན། སྦྱོར་བ་ལ་འདུ་ཤེས་གཙོ་བ་དང༌། དངོས་གཞི་
ལ་དོན་གཙོ་བའི་ཁྱད་པར་མི་འཐད་པར་ཐལ། སྦྱོར་བ་དང་མཐར་ཐུག་གི་ལྟུང་བ་གཉིས་
ཀ་རྫོགས་པར་སྐྱེས་པ་ལ་དོན་དང་འདུ་ཤེས་འཕྲད་པ་དགོས་པ་འདྲ་ཞིང༌། སྦྱོར་བ་དང་
མཐར་ཐུག་གི་ལྟུང་བ་ཆ་འདྲ་ཙམ་སྐྱེས་པ་ལ་ནི། དོན་དང་འདུ་ཤེས་འཕྲད་པ་མི་དགོས་
པ་ཡང་འདྲ་བའི་ཕྱིར། གཞན་ཡང་། སྦྱོར་ལྟུང་རྫོགས་པར་སྐྱེས་པ་ལ་ནི་དོན་དང་འདུ་
ཤེས་འཕྲད་མི་དགོས་པར་ཐལ། འདུ་ཤེས་གང་ཞུགས་ཀྱིས་སྦྱོར་ལྟུང་རྫོགས་པར་སྐྱེས་པའི་
ཕྱིར་ཏེ། རིན་ཕྲེང་གཞི་སྨད་ཤོག ༨༨ ལས། ལྟུང་བ་སྡེ་ལྔའི་སྐབས་སུ་སྦྱོར་བ་ལ་ནི་
འདུ་ཤེས་གང་ཞུགས་ཀྱིས་ཉེས་པར་འགྱུར་ཏེ། ཞེས་དང༌། ཊཱིཀྐར་དཔེར་ན་དུད་འགྲོ་ལ་
མིར་འདུ་ཤེས་པས་བསད་ན་སྦྱོར་བ་ལ་སྦོམ་པོ་ཉིད་དུ་འགྱུར་བ་དང་མི་ལ་དུད་འགྲོར་འདུ་

ཤེས་པས་བསད་ན་སྦྱོར་བ་ལ་ཉེས་བྱས་སུ་འགྱུར་བ་དང་། དེ་བཞིན་དུ་མི་མིན་པ་ལ་མིར་
འདུ་ཤེས་པས་བསད་ན་སྦྱོར་བ་ལ་སྦོམ་པོར་འགྱུར་བ་དང་། མི་ལ་མི་མིན་པའི་འདུ་ཤེས་
ཀྱིས་བསད་ན་སྦྱོར་བ་ལ་ཉེས་བྱས་སུ་འགྱུར་བ་ལྟ་བུའོ། །མ་བྱིན་པར་ལེན་པ་དང་། མིའི་
ཆོས་བླ་མར་སྨྲ་བ་དང་། ལུས་ཀྱི་རེག་པ་ལ་སོགས་པ་དག་ལ་ཡང་དེ་བཞིན་དུ་ཅི་རིགས་
པར་སྦྱར་བར་བྱའོ། །ཞེས་གསུངས། ཞེས་གསུངས་པའི་ཕྱིར། ཞེས་རྩོད་དོ། ། 
གསུམ་པ། དངོས་པོ་གཙོ་བའི་ཁྱད་པར་བཤད་པ་ནི། མདོ་རྩ་བར། མི་ཚངས་སྤྱོད་
པ་དང་ཁུ་བ་འབྱིན་པ་གཉིས་ལ་ནི་དེར་མ་ཟད་དོ། །ཞེས་པའོ། །མདོ་འདིས་ལྟུང་བ་དངོས་
གཞི་རྫོགས་པར་བསྐྱེད་པ་ལ་དོན་དང་འདུ་ཤེས་འཕྲད་པར་མི་དགོས་པའི་དམིགས་བསལ་
བསྟན་པ་ཡིན་ནོ། །མདོ་འདི་ཚིག་བསྐྱངས་སུ་བཞག་ཀྱང༌། ལུང་ཞུ་བ་ན་མི་ཚངས་སྤྱོད་
ལ་གསུངས་པའི་ཚིག་ཡོད་ཀྱང་། འབྱིན་པ་དང་རྫུན་སྨྲ་གཉིས་ལ་དེང་སང་ལུང་ན་མི་རྙེད་
པར་གསུངས་ཏེ། མཚོ་ཊཱིཀ་གཞི་སྨད་ཤོག ༡༣༠ ལས། དེ་ཡང་། ལུང་ཞུ་བ་ལས།
ཤེསཥོཌ གཞི་ལ་འདུ་ཤེས་འཁྲུལ་ན་ཡང་། །
༡༣སྐལ་ཁ་༢ ཕམ་པ་དང་པོ་རྫོགས་པར་གསུངས། ། 
ཡུལ་འབྱིན་དང་རྫུན་སྨྲའི་ཡུལ་ལ་ནི། ། 
དེང་སང་ལུང་ན་མི་སྣང་ངོ་། ། 
ཞེས་བཟུང་ངོ༌། །ཞེས་གསུངས་པའི་ཕྱིར། 
དེ་ལྟར་བསམ་པའི་ཡན་ལག་ལ་དངོས་དང༌། ཞར་བྱུང་གཉིས་ལས། བསམ་པའི་
ཡན་ལག་དངོས་དང་། འདུ་ཤེས་གཙོ་བའི་དོན་དང་། དངོས་པོ་གཙོ་བའི་ཁྱད་པར་བཤད་
པ་སྟེ་གསམ་བཤད་ཟིན་ནས།

གཉིས་པ་ཞར་བྱུང་ལ་ཡང་གཉིས་ཏེ། རྫུན་སྨྲའི་ཡུལ་གྱི་བྱེད་པ་དང་བསྟེན་རུང་གི་ཚད་
ངོས་བཟུང་བའོ། །མན་ཡུ་མོ།ཚ། །
དང་པོ་ནི། མདོ་རྩ་བ་ལས། མི་བདེན་པ་ལ་ནི་ཉན་པ་པོ་ཡང་ངོ་། །ཞེས་པ་
འདི་ཡིན་ལ། མི་བདེན་པ་རྫུན་སྨྲ་བའི་ཡུལ་ལ། ལྷས་བྱིན་ལ་བཤད་སྙམ་སྟེ་མཆོད་བྱིན་
ལ་འཁྲུལ་ཏེ་བཤད་པ་ལྟ་བུ་ཡུལ་གྱི་བྱེ་བྲག་ལ་འདུ་ཤེས་འཁྲུལ་པས་དོན་དང་འདུ་ཤེས་མ་འཕྲད་
ནའང་ལྟུང་བ་དངོས་གཞི་རྫོགས་པ་ཡོད་ཅེས་བསྟན་པ་ཡིན་ནོ། ། 
དེ་ལ་ཁ་ཅིག་ན་རེ། འོ་ན། ལྷས་བྱིན་བསད་སྙམ་སྟེ་མཆོད་བྱིན་ལ་ལྷས་བྱིན་དུ་འཁྲུལ་
ཏེ་བསད་པ་ལ་ཡང་ཆོས་ཅན། མི་བསད་པའི་ཕམ་པ་དངོས་གཞི་བསྐྱེད་པར་ཐལ། རྫུན་
སྨྲའི་ལྟུང་བ་ལ་དེའི་ཕྱིར། ཡང་། ལྷས་བྱིན་གྱི་རྫས་རྐུ་སྙམ་སྟེ། མཆོད་བྱིན་གྱི་རྫས་ལ་
ལྷས་བྱིན་གྱི་རྫས་སུ་འཁྲུལ་ཏེ་བརྐུས་པ་ཡང་ཆོས་ཅན། རྐུ་ཕམ་རྫོགས་པར་སྐྱེས་པར་ཐལ།
འདོད་པའི་ཕྱིར། དེ་བཞིན་དུ། རྫས་རིན་ཐང་ཚང་བ་རྐུ་སྙམ་སྟེ་རིན་ཐང་མ་ཚང་བ་ལ་
ཚང་བར་འདུ་ཤེས་པས་བརྐུས་པ་དེ་ཡང་ཆོས་ཅན། རྐུ་ཕམ་རྫོགས་པར་སྐྱེས་པར་ཐལ།
འདོད་པའི་ཕྱིར། འདོད་མི་ནུས་ཏེ། གོང་སྨོས་རྣམས་ལ་ལྟུང་བ་རང་རང་གི་དངོས་གཞི་
རྫོགས་པར་སྐྱེས་པའི་ཡན་ལག་མ་ཚང་བའི་ཕྱིར། དེར་ཐལ། འདུ་ཤེས་ཀྱི་ཡན་ལག་མ་
ཚང་བའི་ཕྱིར། འདུ་ཤེས་ཀྱི་ཡན་ལག་ལ། གཞིའི་རྣམ་པ་ངེས་པའམ། དེ་མིན་ཡང་
གཞིའི་རྣམ་པ་མ་འདོར་བའི་ཐེ་ཚོམ་གང་རུང་དགོས་པའི་ཕྱིར། ཞེས་ཟེར། དེ་ལ། མཚོ་
ཊཱིཀ་ལས། རྫུན་ཕམ་ལྟ་བུ་ལ་ཡང་སྨྲ་ཡུལ་བྱེ་བྲག་ལ་འདུ་ཤེས་འཁྲུལ་ཡང་ཀུན་སློང་སྤྱི་ཞུགས་
ཡོད་ན་ལྟུང་བ་དངོས་གཞི་སྐྱེས་ལ། དེ་མེད་ན་མི་སྐྱེ་བའི་ཞིབ་ཆ་མཛད་དེ། མཚོ་ཊཱིཀ་
གཞི་སྨད་ཤོག ༡༣༠ ལས། ཉན་པ་པོ་མ་བསམ་པའི་དོན་དང་འཕྲད་པ་ལས་ཀྱང་དངོས་
གཞི་རྫོགས་པར་བྱུང་ངོ་། །(སུ་དང་འཕྲད་ན་ཡང་རྫུན་སྨྲ་བར་བྱའོ་སྙམ་དུ།)འདི་ནི་ཀུན་

འདུལ་འགྲལ་གསར་བྱ་བས་སྐས།
སློང་སྤྱི་ཞུགས་ཀྱི་དབང་དུ་བྱས་པའོ། །ཞེས་གསུངས་པའི་ཕྱིར་རོ། ། ཡ
གཉིས་པ། བསྟེན་རུང་གི་ཚད་ངོས་བཟུང་བ་ནི། མདོ་རྩ་བར། ཡན་ལག་ཐམས་
ཅད་དྭང་དུ་བླང་དུ་རུང་བ་ཉིད་ནི་བསྟེན་པའི་ཕྱིར་མཐུ་དང་ལྡན་པ་ཉིད་ཡིན་ནོ། །ཞེས་
པའོ༑ ༑མདོ་འདིས། འཁྲིག་པ་བསྟེན་རུང་གི་ཡན་ལག་སྤྱིར་བསྟན་ཅིང་། དེ་ཡང་མཚོ་
ཊཱིཀ་འདི་ཐད་ལས། མདོ་འདི་ལུང་ཞུ་བ་ལས། 
ག སྨྱན་དང་དབེན་གཉིས་ཉལ་ཤོམ་གཉིས། ། 
ལྷན་ཅིག་ལམ་འགྲོ་བདུན་ལ་གསུངས། ། བོ་ལོ་ཆས་ཚོགས་པ་རོས་
མི་ཚངས་སྤྱོད་དང་རེག་པ་དང་འཁྲིག་ཚིག་བསྙེན་བཀུར་ལ་སོགས་པ་ནང་སེམས་ཅན་ལ་
ཆགས་པ་དངོས་དང་ཆགས་པའི་རྒྱུར་འགྱུར་ལས་གྱུར་པ་གཞན་རྣམས་ལ་མདོར་བསྡུས་སྦྱར་
བའོ༑ ༑ཞེས་གསུངས་པ་ལྟར་གཉིས་ཚོགས་ཀྱི་མདོ་ཡིན་ནོ། །ཞེས་པའོ། །
༡༢པ་ཁ། སྡོམ་ལས། 
བསམ་པའི་ཡན་ལག་སེལ་བ་དང་བཅས་པ། ། ཁོ་ལག་པསྐུ་བ
བསམ་པའི་ཡན་ལག་དང་ནི་ཞར་བྱུང་གཉིས། ། །
ཡང དང་པོ་དངོས་དང་ཧ་ཅང་ཐལ་སྤང་གཉིས། ། ཁ་པ།ཁ
དང་པོ་ཐམས་ཅད་ཐེ་ཚོམ་ཞེས་སོགས་གསུངས། ། 
ཚོ། ། དངོས་གཞི་བསྐྱེད་ལ་ཡུལ་ངེས་མི་དགོས་ཏེ། །།
མི་འམ་དུད་འགྲོ་ཡིན་ཡང་གསོད་སྙམ་ན། ། 
ཀུན་སློང་སྤྱི་ཞུགས་ཡོད་ཕྱིར་ཕམ་སོགས་བྱུང༌། །
འདི་ཡང་མདོ་འདི་ཞུ་བ་ལས། །
རྐུ་དང་སྲོག་གཅོད་བཞི་དང་རེག ། 

ལག་པ་ཅིག་དྲུག་ལ་གསུངས་བསྡུས་གཞན་ལའང་སྦྱར། ། ཞེས་པའི་
དུད་འགྲོར་མི་འོ་སྙམ་ན་སྦྱོར་བ་ལ། །ཎ་ཁོ་ཚ་ཚད་དུ་གྱུར་པའི་
ལྷུང་བ་རྣམ་ཕམ་པའི་སྦོམ་པོ་འབྱུང་ཞིང་མི་དུད་འགྲོར། ། །
དེ་ལ། འཁྲུལ་སྦྱོར་ཉེས་བྱས་སྐྱེ་སྟེ་སྦྱོར་བ་ལ། །
བཅོ་བརྒྱད འདུ་ཤེས་ཡན་ལག་ཕྱིར་རོ་དངོས་གཞི་ལ། །
དོན་ཉིད་ཡན་ལག་ཕྱིར་ན་གང་བསད་བར། ། ཁ་ཆ་
བསམ་པ་དེ་ཉིད་ཡིན་གསུངས་རྒྱུད་གཞན་མིན། །
དེ་ཡང་མདོ་གཉིས་ཞུ་བ་ལས། ། 
ཁང་པ་ཁང་ཆེན་བསྒོ་གྱུར་ལྔ༌། ། 
སྣོད་འཆང་བཤེས་ངོ་ཁྱད་དུ་གསོད། ། 
བུད་མེད་དང་ཉལ་ཁབ་རལ་འཆོས། ། 
བཅུ་གཉིས་ལས་ནི་གཞན་དག་ལ། །
དངོས་སུ་གསུངས་པ་འདིར་བསྡུས་ཤིང་། །
ཞེས་གསུས དེ་དག་རྣམས་ལ་མདོར་བསྡུས་སྦྱར། ། 
ཞེས་པ་མཚོ་ཊཱིཀ་ལས་གསུངས་སོ། ། 
གཉིས་པ་ཧ་ཅང་ཐལ་བ་སྤང་པ་ནི།
མི་ཚངས་སྤྱོད་དང་ཁུ་བ་ཞེས་སོགས་གསུངས། །
ལྟུང་བ་ཀུན་ལ་དོན་དང་འདུ་ཤེས་འཕྲད། ། 
དགོས་ན་ཧ་ཅང་ཐལ་ཏེ་འཁྲིག་འབྱིན་ལ། །
རེག་བྱ་གཙོ་ཕྱིར་ཡུལ་ནི་ནོར་ཡང་སྐྱེ། ། 

སློབ་སྤྱི་༢ མི་བདེན་པ་ལ་ཉན་པོ་ཞེས་སོགས་མདོས། །
གཉིས་དོན་གོ་གཙོ་ཕྱིར་སྨྲ་ཡུལ་ནོར་ཡང་རྫུན། ། ༈ན་ལག་ཐམས་
ཁྱད་དང་རྫོགས་པར་འགྱུར་འདི་འོད་ལྡན་རྩ་བར་ཡང་།
བའོ༑ ༑ འཁྲིག་པ་ལ་ནི་འདུ་ཤེས་གཙོ་བྱ་མིན། ། 
ཊཱིཀ་དི་ཞེས་གསུངས་འདུ་ཤེས་གཙོ་བའི་དོན་ལ་ཡང་། །
མ་འཁྲུལ་ངེས་བཟུང་མི་འཐད་འཁྲུལ་མ་འཁྲུལ། །
གང་རུང་ངེས་བཟུང་མིན་ཏེ་མ་དག་པར། །མི་ཚངས་
སྐུར་འདེབས་ལྷག་མ་བྱིན་འཕྲོག་སྤང་བ་དང་། ། 
ཆལ་སྡིག་ལྟ་མི་གཏོང་གསུམ་ལ་འཁྲུལ་མ་འཁྲུལ། ། 
གཉིས་ཀ་ཚང་ཕྱིར་གསོད་སོགས་སྦྱོར་དངོས་ལ། །
དོན་མི་གཙོ་ཞིང་དོན་མི་དགོས་པ་མིན།
ཞར་བྱུང་ཡན་ལག་ཐམས་ཅད་དང་བླང་གསུངས། །
ལག་པས་ལག་པར་རྐང་པས་རྐང་པར་དང་། །
འདོམས་ཀྱིས་འདོམས་དང་ཚིགས་ཀྱིས་ཚིགས་སུ་ནི། །
སྤྲད་རུང་འཁྲིག་པ་བསྟེན་པའི་མཐུ་ལྡན་ཡིན། །
རྩ་བའི་ས་བཅད་ལྔ་པ། ཡན་ལག་གི་སེལ་བ་འཆད་པ་ལ་མདོ་གསུམ་ལས། མདོ་དང་
པོ་ནི། འོག་མ་དག་ལ་ནི་གཞན་ལ་ན་སྨད་པ་ཉིད་དོ། །ཞེས་པའོ། །འདིས་འོག་ཏུ་འཆད་
འགྱུར་གྱི་ཡན་ལག་བཅོ་བརྒྱད་ལས་གང་ཡང་རུང་བ་གཅིག་མ་ཚང་ན་ན་སྨད་དུ་འགྱུར་བར་
འཆད་པའོ། །མདོ་གཉིས་པ་ནི། དུ་མ་མ་ཚང་བ་ལ་ནི་དེ་བས་ཀྱང་ངོ་། །ཞེས་པ་སྟེ་ཡན་
ཞེས་པའོ། །

ལག་གཅིག་ལས་མང་བ་གཉིས་སོགས་དུ་མ་མ་ཚང་ན་ཆེས་ན་སྨད་དུ་འགྱུར་ཞེས་པའི་དོན་
ཡིན་ལ། མདོ་གསུམ་པ་ནི། མི་ལ་དུད་འགྲོ་ཡང་ངོ་། །ཞེས་པ་སྟེ། མི་ཡུལ་དུ་གྱུར་པའི་
ལྟུང་བ་རྣམས་ཀྱི་ཡུལ་དུ་དུད་འགྲོ་སོང་བ་ན་ཡང་ཆེས་ན་སྨད་དུ་འགྱུར་ཞེས་པའི་དོན་ནོ། །
དེ་ལ། མདོ་དང་པོའི་དོན་ཞིབ་ཏུ་འཆད་ན། འོག་ནས་འཆད་འགྱུར་གྱི་ཡན་ལག་
སྡོམ་ལས། 
སྔོ་ཥ( དེ་ཡང་ཡན་ལག་བཅོ་བརྒྱད་མཚོ་ཊཱིཀ་ལས། །
རྫུ་འཕྲུལ་ཅན་མིན་མ་ཉམས་ལུས་དངོས་དང༌། །
ཐ་སྙད་ཡན་ལག་ལྔ་དང་ཁྱིམ་པ་དང་། །
ར་བསྙེན་རྫོགས་རྣམ་དག་མཚན་དང་ལྟ་བ་མཐུན། །
ཞོན་ཁ རུང་དང་ཚད་ལྡན་རང་དོན་རང་ཉིད་ཀྱི། ། 
ལ། །ོ བདག་དང་འབྲེལ་བ་ངག་ཏུ་སྨྲས་པ་སྟེ། །་ཧྥུལ་ཞེས་མ་ཡི་
དེ་ཡང་འོག་ནས་འབྱུང་བའི་ཡན་ལག་བཅོ་བརྒྱད་དོ། ། མ་མོ་ཞིམ་ན
ཞེས་གསུངས་པ་ལྟར། རྫུ་འཕྲུལ་གྱི་ཆོས་ཅན་མ་ཡིན་པ་དང༌། ལུས་མ་ཉམས་པ་དང༌།
ལུས་དངོས་དང་། ཐ་སྙད་ཡན་ལག་ལྔ་སྟེ། མི་ཡིན་པ་དང་། སྨྲ་ཤེས་པ་དང༌། དོན་གོ་
བ་དང་། ཤེས་པ་རང་བཞིན་དུ་གནས་པ་དང༌། མ་ནིང་དང་མཚན་གཉིས་པ་ཅན་མ་ཡིན་
པ་དང་། དེ་ནས་ཁྱིམ་པ་ཡིན་པ་དང༌། བསྙེན་རྫོགས་རྣམ་དག་དང༌། མཚན་མཐུན་
དང་༑ ལྟ་བ་མཐུན་པ་དང༌། རུང་བ་དང་། ཚད་དང་ལྡན་པ་དང་། རང་དོན་གྱི་ཀུན་
སློང་དང་། རང་ཉིད་ཀྱི་ཡིན་པ་དང༌། བདག་ཉིད་དང་འབྲེལ་བ་དང༌། ངག་ཏུ་སྨྲ་བ་
བཅས་སོ།

མདོ་འདི་སྤྱིར་བཏང་གི་དབང་དུ་བྱས་ནས་ལྟུང་བ་རང་རང་གི་དངོས་གཞི་རྫོགས་པ་ལ་
ཡན་ལག་གཅིག་ཙམ་མ་ཚང་བ་ལ་ན་སྨད་དུ་བསྟན་པ་འདི་ལ། ལྟུང་བ་དངོས་གཞི་རྫོགས་
པ་ལ་ཡན་ལག་གཅིག་ཙམ་མ་ཚང་ན་ཡང་ན་སྨད་དུ་མི་འགྱུར་བའི་དམིགས་བསལ་གསུམ་
གསུངས་ཏེ་མཚོ་ཊཱིཀ་གཞི་སྨད་ཤོག ༡༣༡ ལས། དེ་དག་ལས་ཡན་ལག་གཅིག་ཙམ་མ་
ཚང་བ་ན་མེད་དུ་འགྱུར་བ་(རེག་པ་ལྟ་བུ་)འདི་ལ་དམིགས་བསལ་གསུམ་ལས། ཡན་
ལག་གཅིག་མ་ཚང་བ་ལ་ཆེས་ན་སྨད་དུ་འགྱུར་བ་ནི། མི།(རེག་པ་ལྟ་བུ་མི་ཡན་ལག་ཏུ་
དགོས་པ)ལ་དུད་འགྲོ་ཡང་ངོ་། །ཞེས་གསུངས་པ་དང་།(བརྡེག་གཟས་ལྟ་བུ་)དགེ་སློང་
ལས་གྱུར་པ་རྣམས་ཀྱི་སེལ་བ་ཁྱིམ་པ་ཡིན་ན་ཆེས་ན་སྨད་དུ་འགྱུར་བའོ། །ཡན་ལག་གཅིག་
མ་ཚང་བ་ལ་དངོས་གཞི་གཞན་དུ་འགྱུར་བ་ནི། དགེ་སློང་མ་དང་ལམ་དུ་འགྲོ་བའི་སེལ་
བ་ཁྱིམ་པ་མོ་དང་ལམ་དུ་འགྲོ་ན་ལྟུང་བྱེད་གཞན་དུ་འགྱུར་བ་ལྟ་བུ་དང་། ལྟུང་མེད་དུ་འགྱུར
བ་ནི། མ་སྨྲས་པར་ཕྱི་དྲོ་གྲོང་དུ་འགྲོ་བ་ལ་སོགས་པ་རྣམས་ལ་ཁྱིམ་པའི་སེལ་བ་རབ་ཏུ་བྱུང་
བ་ཡིན་ན་རབ་ཏུ་བྱུང་བའི་གནས་ཁང་དུ་ཕྱི་དྲོ་འཇུག་པ་ལ་ལྟུང་བ་མེད་པ་ལྟ་བུའོ། །ཞེས་
གསུངས་པའི་ཕྱིར།
མདོ་གཉིས་པ། དུ་མ་མ་ཚང་བ་ལ་ནི་དེ་བས་ཀྱང་ངོ་། །ཞེས་པ་འདིས་ལྟུང་བ་དངོས་
གཞི་བསྐྱེད་པ་ལ་ཡན་ལག་གཉིས་མ་ཚང་ན་ཆེས་ན་སྨད་དུ་འགྱུར་བ་བསྟན་ཏེ། དཔེར་
མཚོན་ན། རེག་ལྷག་སྐབས་སུ་རེག་བྱེད་དང་རེག་བྱའི་ལུས་གཉིས་ཀ་ཉམས་པ་དང༌། བརྡེག་
གཟས་སོགས་ཀྱི་ཡུལ་ལ་ལྟ་མཐུན་མཚན་མཐུན་གཉིས་ཚང་དགོས་པ་ལ་དེ་གཉིས་མ་ཚང་
བ་དང་། གོས་ལས་གྱུར་པ་དང་ཟས་ལས་གྱུར་པ་ལ་གཞིའི་དངོས་པོ་རུང་བ་དང་ཚད་དང་
ལྡན་པ་དགོས་པ་རྣམས་ལ་དེ་གཉིས་མ་ཚང་བ་ལྟ་བུ་ཆེས་ན་སྨད་དུ་འགྱུར་བ་ཡིན་ནོ། །
མདོ་གསུམ་པ། མི་ལ་དུད་འགྲོ་ཡང་ངོ༌། །ཞེས་པས་སྤྱིར་བཏང་ཡན་ལག་གཅིག་

མ་ཚང་ན་ན་སྨད་དང་། གཉིས་མ་ཚང་ན་ཆེས་ན་སྨད་དུ་འགྱུར་བ་དེ་ལྟར་ཡིན་མོད། འོན་
ཀྱང་༑ ཡན་ལག་གཅིག་མ་ཚང་བས་ཀྱང་ཆེས་ན་སྨད་དུ་འགྱུར་བ་ཡོད་དེ།
བྱས་པ་ལས་གྱུར་པའི་ལྟུང་བ་རྣམས་ཀྱི་ཡུལ་དུ་དུད་འགྲོ་སོང་ན། ཡན་ལག་གཅིག་ཙམ་
མ་ཚང་བ་ཡིན་ཡང་ཆེས་ན་སྨད་དུ་འགྱུར་ཏེ། ལྟུང་བ་དེའི་དགག་བྱ་ཆེས་མ་རྫོགས་པའི་
ཕྱིར༑ ཞེས་པའོ། །དེ་ཡང༌། མདོ་འདི་གཉིས་ཚོགས་ཡིན་ཏེ། མཚོ་ཊཱིཀ་གཞི་སྨད་ཤོག
༡༣༢ ལས། མདོ་འདི་ནི། ལུང་རྣམ་འབྱེད་ལས།
(དུད་འགྲོ་མོ་ལ་)རེག་པ་འཁྲིག་ཚིག་བསྙེན་བཀུར་(བསྔགས་པ་དང་གསུམ་)ལ།།
པའི་ཕྱིར། ༢ རྐུ་དང་མི་གསོད་མ་གཏོགས་པ། ། 
ཅན བརྡེག་མི་ལས་གྱུར་པ་ཀུན་ལ་སྦྱར། ། ་མུ་ཁའི་རྐལ།ཅིག་ཙམ་མ་
ཞེས་གསུངས་པ་ལྟར། མ་བྱིན་ལེན་དང་མི་གསོད་པའི་ཕམ་པ་གཉིས་མ་གཏོགས་པའི་མི་
ལས་གྱུར་པའི་ལྟུང་བ་ཐམས་ཅད་ལ་ཡུལ་དུ་དུད་འགྲོ་སོང་ན་ཆེས་ན་སྨད་ཡིན་ཞེས་བསྟན་
ལ༑ དེ་ཡང་། ལུང་རྣམ་འབྱེད་ལས། རེག་པ་དང་འཁྲིག་ཚིག་དང་བསྙེན་བཀུར་བསྔགས་
པའི་ལྷག་མ་གསུམ་གྱི་སྐབས་སུ་ཡུལ་དུད་འགྲོ་སོང་ན་ཆེས་ན་སྨད་ཉེས་བྱས་ཡིན་ཞེས་གསུངས་
ལ༑ རྐུ་གསོད་ཀྱི་ཕམ་པ་གཉིས་ཕུད་པའི་མི་ལས་གྱུར་པ་ཀུན་ལ་མདོར་བསྡུས་སྦྱར་བ་ཡིན་
ནོ༑ ༑རྐུ་གསོད་ཀྱི་ཕམ་པ་གཉིས་ཕུད་དགོས་པའི་རྒྱུ་མཚན་ནི། དུད་འགྲོ་ལས་བརྐུས་ན་
སྦོམ་པོར་གྱུར་པ་དང༌། དུད་འགྲོ་གསོད་ན་མི་གསོད་པའི་ཕམ་པའི་སྡེར་གཏོགས་ལས་གཞན་
ལྟུང་བྱེད་དུ་འགྱུར་བའི་གནད་ཀྱིས་ཡིན་པའི་ཕྱིར་རོ། །
སྐབས་འདིར་ཅུང་ཟད་དཔྱད་ན། དེ་ལ། ཁ་ཅིག་ན་རེ། དུད་འགྲོ་མོ་ལ་རེག་པ་
དང་འཁྲིག་ཚིག་སྨྲ་བ་དང་བསྙེན་བཀུར་བསྔགས་པ་ལྟ་བུ་ཆོས་ཅན། ལྷག་མའི་ལྟུང་བ་

ན་སྨད་དུ་འཇོག་རིགས་པར་ཐལ། ལྷག་མའི་ལྟུང་བ་དངོས་གཞི་སྐྱེས་པ་ལ་ཡན་ལག་གཅིག་
ཙམ་མ་ཚང་བ་ཡིན་པའི་ཕྱིར། ཁྱབ་སྟེ། གཞི་སྟོད་མཚོ་ཊཱིཀ་ཤོག ༢༧༨ ལས། སེལ་
བ་ལ་ཅི་འགྱུར་བསྟན་པ་ལ་བཞི་སྟེ། ན་སྨད་པར་འགྱུར་བ་དང་། ཆེས་ན་སྨད་པར་འགྱུར་
བ་དང༌། གཞན་དུ་འགྱུར་བ་དང༌། ལྟུང་བ་མེད་པར་འགྱུར་བའོ། །དང་པོ་ནི།(ཡན་
ལག་གཅིག་ཙམ་མ་ཚང་བ་དཔེར་ན་)མ་བྱིན་ལེན་ལ་རིན་ཐང་གི་ཡན་ལག་མ་ཚང་བའམ།
སྐྱོན་ནས་སྨྲ་བ་ལ་མཚན་མཐུན་པའི་ཡན་ལག་མ་ཚང་བ་ལྟ་བུ་ཡན་ལག་གཅིག་མ་ཚང་ན་
ན་སྨད་དུ་འགྱུར་ཏེ། ཞེས་གསུངས་པ་དང་། སྡོམ་ལས་ཀྱང་།
ཡན་ལག་གཅིག་ཙམ་མ་ཚང་ན་སྨད་དེ། ། 
རྨ་ཚང་བ་༢ དེ་ཡང་ཕམ་ལྷག་ན་སྨད་སྦོམ་པོ་དང༌། ། ནི་ཌ་ལ་འགྲོ་བའི་སེལ་
བ་ཁྱིམ་པ་མོ་སྦོམ་སོགས་གསུམ་གྱི་ན་སྨད་ཉེས་བྱས་དང་། ། ངམད་དུ་འགྱུར་
པ་ཚོ་པ་། ཉེས་བྱས་ན་སྨད་ཉེས་བྱས་ཕྲ་མོར་གསུངས། ། 
ཞེས་གསུངས་པའི་ཕྱིར་རོ། །
དེའི་ལན་དུ། འགའ་ཞིག་གིས་ན་སྨད་དང་ཆེས་ན་སྨད་དུ་འཇོག་པ་ནི། ལྟུང་བ་དེ་
དང་དེའི་བྱ་བ་དེ་འབྲེལ་གྱི་དགག་བྱའམ་སྒོས་ཀྱི་དགག་བྱ་རྫོགས་ཚུལ་གྱི་སྒོ་ནས་འཇོག་ཅིང་།
དེ་ཡང༌། ལྟུང་བ་དེའི་སྒོས་ཀྱི་དགག་བྱ་ཅུང་རིང་དུ་སོང་སྟེ་མ་རྫོགས་པ་ལ་ན་སྨད་དང་།
ཆེས་རིང་དུ་སོང་བ་ལ་ཆེས་ན་སྨད་དུ་འཇོག་ལ། སྤྱིར་བཏང་བྱས་ན་སྐྱོན་ནས་སྨྲ་བ་ལ་ཡུལ་
དེ་མཚན་མཐུན་པ་མ་ཚང་བ་ལྟ་བུ་ལྟུང་བ་དངོས་གཞི་བསྐྱེད་པ་ལ་ཡན་ལག་གཅིག་མ་ཚང་
བས་དགག་བྱ་ལ་ཐུག་པར་ཅུང་རིང་དུ་སོང་བས་ཡན་ལག་གཅིག་ཙམ་མ་ཚང་བ་ལ་ན་སྨད་
དུ་གསུངས་ཀྱང་། མི་ཡུལ་དགོས་ཀྱི་ལྟུང་བ་ལ་རྐུ་གསོད་ཀྱི་ཕམ་པ་གཉིས་ཕུད་པའི་གཞན་
རྣམས་ཀྱི་ཡུལ་དུ་དུད་འགྲོ་སོང་བ་ན། ཡུལ་གྱི་ཡན་ལག་གཅིག་པུ་མ་ཚང་ཡང༌། ལྟུང་

བ་དེའི་དགག་བྱ་ལ་ཐུག་པར་ཆེས་རིང་དུ་སོང་བས་ཆེས་ན་སྨད་དུ་འཇོག་སྟེ་མཚོ་ཊཱིཀ་གཞི་
སྟོད་ཤོག ༢༧༩ལས། ཡན་ལག་གཅིག་མ་ཚང་བ་ལ་ཡང་ཆེས་ན་སྨད་དུ་འགྱུར་བ་
ཡོད་དེ། མི་ལ་དུད་འགྲོ་ཡང་ངོ་།། ཞེས་གསུངས་པས་དུད་འགྲོ་མོ་ལ་རེག་ན་ཉེས་བྱས་
སོ༑ ༑ ཆེས་ན་སྨད་དུ་འགྱུར་བ་རྣམས་ཀྱི་རྒྱུ་མཚན་དགག་བྱ་ཆེས་མ་རྫོགས་པའི་ཕྱིར་རོ།།
ཞེས་གསུངས་པའི་ཕྱིར། ཞེས་ལན་འདེབས་མཛད་དོ།།
དེ་ལ། ལ་ལ་དག་ན་རེ། ཤེས་བྱ་ཆོས་ཅན། རྐུ་གསོད་ཀྱི་ཕམ་པ་གཉིས་པ་གཉིས་ཕུད་པའི་མི་
ཡུལ་དགོས་ཀྱི་ལྟུང་བ་རྣམས་ཀྱི་ཡུལ་དུ་དུད་འགྲོ་སོང་ན་ཡན་ལག་གཅིག་ཙམ་མ་ཚང་བ་
ཡིན་ཀྱང་། ལྟུང་བ་ཆེས་ན་སྨད་དུ་འགྱུར་བའི་དམིགས་བསལ་ཡིན་པར་ཐལ།འདོད་
པའི་ཕྱིར། འདོད་ན། བརྡེག་པ་དང་གཟས་པའི་ལྟུང་བའི་ཡུལ་དུ་དུད་འགྲོ་སོང་བ་དེ་ཆོས་
ཅན༑ བརྡེག་པ་དང་གཟས་པའི་ལྟུང་བ་དངོས་གཞི་སྐྱེས་པ་ལ་ཡན་ལག་གཅིག་ཙམ་མ་
ཚང་བ་དེ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཡན་ལག་དུ་མ་མ་ཚང་
བའི་ཕྱིར་ཏེ། ཡུལ་དེ་མི་ཡིན་པ་མ་ཚང་བའི་སྟེང་དུ་ལྟ་བ་མཐུན་པ་མ་ཚང་ཞིང་། དེ་བཞིན་
དུ༑ སྨྲ་ཤེས་པ་དང་དོན་གོ་བ་མ་ཚང་བའི་ཕྱིར། ཁྱབ་སྟེ། ཡུལ་དགེ་སློང་ཕ་ལས་གྱུར་
པའི་ལྟུང་བ་ལ་ལྟ་བ་མཐུན་པ་དང་མཚན་མཐུན་པ་གཉིས་ཚང་དགོས་པའི་ཕྱིར་དང་། རྐུ་
གསོད་པའི་ཕྱིར། རྟགས་དང་པོ་དེར་ཐལ། སྡོམ་ལས།
མཚན་མཐུན་ཡན་ལག་ཁྱབ་པ་ནི།།
སྐུར་འདེབས་ལ་སོགས་དམིགས་བསམ་རྣམས།།
མ་གཏོགས་དགེ་སློང་གིས་བསྐྱེད་ཀུན།།
ལྟ་མཐུན་ཡན་ལག་ཁྱབ་པ་ནི།།

ཐོན་ཁེན་ཆ་བསྒོ་བཞི་གནས་ངན་ཁྱད་དུ་གསོད། །      
ཕྱི་གནོན་འབྱུང་དང་ཉི་ནུབ་ཟས། །
དབེན་འགྲེང་སྤང་བསྙིལ་མི་སྨྲ་འགྲོ། །
ཟས་བཅས་ཁྲི་གདལ་བསླབ་དྲལ་ནག །ལྟ་རལ་ཌ་ཎྜ་ཚ་མཚ༑ །ཚེ་
ལག་གཅིག བཅུ་དགུ་མ་གཏོགས་གཞན་ལ་གསུངས། ། །
དེ་དག་ལ་ཡང་མདོར་བསྡུས་སྦྱར། ། 
ཞེས་གསུངས་པའི་ཕྱིར། རྟགས་ཕྱི་མ་དེར་ཐལ། སྡོམ་ལས། 
ཐ་སྙད་ཁྱབ་པ་མཚོ་ཊཱིཀ་ལས། །གཞི་ལ་ཐ་སྙད་ཁྱབ་པ་ནི། ། 
རྐུ་དང་སྲོག་གཅོད་མ་གཏོགས་པའི། །མི་ཡིན་ངེས་བཟུང་ཀུན་ལ་སྦྱར། ། 
ཞེས་གསུངས་པའི་ཕྱིར་ཟེར་ཏེ་དཔྱད་པར་ཞུའོ། །
སྡོམ་ལས། །
ལྔ་བ་ཡན་ལག་སེལ་བ་སྟོན་པ་ལ།
༢ འོག་མ་དག་ལ་གཞན་ལ་ན་སྨད་གསུངས། ། 
འོག་ནས་འཆད་འགྱུར་ཡན་ལག་ཚང་བ་ལས། །
གཞན་དུ་མ་ཚང་བ་ལ་ན་སྨད་གསུངས། ། 
དེ་ཡང་ཡན་ལག་བཅོ་བརྒྱད་མཚོ་ཊཱིཀ་ལས། ། ། 
དེ་བཞིན་རྫུ་འཕྲུལ་ཅན་མིན་མ་ཉམས་ལུས་དངོས་དང༌། ། ལྷགཅིག་ལ་ཚང་
ཐ་སྙད་ཡན་ལག་ལྔ་དང་ཁྱིམ་པ་དང་། །
བསྙེན་རྫོགས་རྣམ་དག་མཚན་དང་ལྟ་བ་མཐུན། །
རུང་དང་ཚད་ལྡན་རང་དོན་རང་ཉིད་ཀྱི། །ཎ།

བདག་དང་འབྲེལ་བ་ངག་ཏུ་སྨྲས་པ་སྟེ། ། 
འོག་ནས་སྟོན་པའི་ཡན་ལག་བཅོ་བརྒྱད་དོ། ། 
ཞེས་གསུངས་ཉམས་པས་རེག་ལ་ན་སྨད་སྐྱེ། །
དུ་མ་མ་ཚང་དེ་བས་ཞེས་པའི་མདོས། ། 
ཡུལ་ཡང་ཉམས་ན་དུ་མ་མ་ཚང་ཕྱིར། །
དེ་བས་ན་སྨད་ཉེས་བྱས་ཙམ་ཞིག་བསྐྱེད། ། 
མི་ལ་དུད་འགྲོ་ཡང་ངོ་ཞེས་པའི་མདོས། ། 
ཡན་ལག་གཅིག་ཙམ་མ་ཚང་བ་ཡིས་ཀྱང་། ། 
དེ་བས་ན་སྨད་འབྱུང་སྲིད་མིས་བསྐྱེད་རྣམས། །
བླུན་ཕྱིར་དུད་འགྲོར་བརྟེན་འབྱུང་རེག་པ་བཞིན། །
བསྟན་བཅོས་ལས་བཤད་དུད་འགྲོ་མི་མིན་གཏོགས། །
ལྟུང་མེད་འགྱུར་དང་ལྟུང་གཞན་འགྱུར་སོགས་མང༌། །
ཚན་ཚན་ཡན་ལག་བྱེ་བྲག་ཏུ་བཤད་པ་ལ། 
སྡོམ་ལས། 
སྐུ་ཥོཌཚན་ཚན་ཡན་ལག་བྱེ་བྲག་བཤད་པ་ལ། །
ཞེས་པའོ། །
གཞི་ཡི་ཡན་ལག་བསམ་པའི་ཡན་ལག་དང༌། ། 
སྦྱོར་བ་མཐར་ཐུག་གི་ནི་ཡན་ལག་གསུམ། །  
ཞེས་གསུངས་པ་ལྟར། གཞིའི་ཡན་ལག་དང༌། བསམ་པའི་ཡན་ལག སྦྱོར་བ་དང་མཐར་

ཐུག་གི་ཡན་ལག་བཤད་པ་སྟེ་གསུམ་དུ་བསྡུས་ནས་འཆད་ལ། དང་པོ་གཞིའི་ཡན་ལག་
སེམས་ཅན་ལས་གྱུར་པ་དང་སེམས་ཅན་མ་ཡིན་པ་ལས་གྱུར་པ་གཉིས་ལས།
དང་པོ་ནི། དབེན་དག །
སྡོམ་ལས། 
དང་པོར་མཚན་མི་མཐུན་ལས་གྱུར་པ་དང་། ། 
ཐ་སྙད་ལས་གྱུར་ཁྱིམ་དང་རབ་བྱུང་ལས། ། 
ཞེས་གསུང་གྱུར་པ་བཞི་འོ་དང་པོར་དངོས་ཞར་བྱུང་། །
ལ་ཡང་།
ཞེས་གསུངས་པ་ལྟར་གཞི་སེམས་ཅན་ལས་གྱུར་པ་ལ་མཚན་མི་མཐུན་པ་ལས་གྱུར་པ་དང་།
ཐ་སྙད་ལས་གྱུར་པ་དང་། ཁྱིམ་པ་ལས་གྱུར་པ་དང་། རབ་བྱུང་ལས་གྱུར་པ་སྟེ་ས་བཅད་
བཞི་ཡོད་པ་ལས། དང་པོ་མཚན་མི་མཐུན་ལས་གྱར་པ་འཆད་པ་ལ། དངོས་དང་ཞར་
བྱུང་གཉིས་ལས། དང་པོ་ནི། མདོ་རྩ་བར། རྫུ་འཕྲུལ་གྱི་ཆོས་ཅན་ཉིད་མ་ཡིན་པ་ནི་
རེག་པ་མ་ཡིན་པའི་ཡན་ལག་ཡིན་ནོ། །ཞེས་པའོ། །དེ་ལ། སྤྱིར་བུད་མེད་ཡུལ་དགོས་
ཀྱི་ལྟུང་བ་ལ། མཚོ་ཊཱིཀ་ལས་ཉེར་གསུམ་དང༌། རིན་ཕྲེང་ལས་ཉེར་བཞི་གསུངས་ལ།
སོ་སོའི་ངོས་འཛིན་གཤམ་དུ་འཆད་དོ། །མདོ་འདི་མདོར་བསྡུས་ཡིན་ཏེ། ལུང་འདུལ་
བྱེད་ལས། འཁྲིག་ཚིག་སྨྲ་བའི་ལྷག་མའི་ཡུལ་བུད་མེད་དེ་ལ་རྫུ་འཕྲུལ་གྱི་ཆོས་ཅན་མ་ཡིན་
པ་ཞིག་དགོས་ཞེས་དངོས་སུ་གསུངས་ལ། རེག་པ་ཕུད་པའི་བུད་མེད་ཀྱི་ཡུལ་དགོས་ཀྱི་
ལྟུང་བ་མཚོ་ཊཱིཀ་ལྟར་ན་ཉེར་གཅིག་ལ་མདོར་བསྡུས་སྦྱར་བ་ཡིན་ནོ། །
དེ་ཡང་སྡོམ་ལས།
དངོས་ནི་རྫུ་འཕྲུལ་ཆོས་ཅན་ལ་སོགས་གསུངས། ། 

ལྟུང་ཕ་མ། རྫུ་འཕྲུལ་ཅན་ལས་ཕམ་ལྷག་གསུམ་མ་གཏོགས། ། ལ། བུད་མེད་
དང་ལྷན་ཆགས་པ་དགག་བྱར་གྱུར་པའི་ལྟུང་བ་རྣམས། ། ས་བརྟེན་
ལྷུང་བ་ཡི༔ དངོས་མེད་བྱ་བཞིན་མངོན་ཞེན་མི་རྫོགས་ཕྱིར།
གྱུར་པ་ནི། བྱ་འདུལ་རྫུ་འཕྲུལ་སྟོན་བཞིན་པ་ལ་འཆད། ། 
འི་ཡན་ལག ཤ་མི་ཐོབ་ལ་བཤད་པ་ཊཱིཀྐ་མཐུན། །
ཡང་རྫུ་བ་ལུས་དང་འཕྲུལ་བ་སེམས་ཀྱི་ཆོས། ། 
ཞེས་པས་བུད་མེད་ཡུལ་དགོས་ཀྱི་ལྟུང་བ་རྣམས་ཀྱི་ནང་ནས་རེག་པའི་གཙོ་བོ་མི་ཚངས་སྤྱོད་
དང་༑ རེག་ཕམ། རེག་ལྷག་སྟེ་དེ་གསུམ་གྱི་ཡུལ་ལ་རྫུ་འཕྲུལ་ཆོས་ཅན་མ་ཡིན་པ་མི་
དགོས་ལ། དེ་ལས་གཞན་བུད་མེད་ལས་གྱར་པའི་ལྟུང་བ་ཀུན་གྱི་ཡུལ་བུད་མེད་དེ་ལ་རྫུ་
འཕྲུལ་གྱི་ཆོས་ཅན་མ་ཡིན་པ་ཞིག་དགོས་ཞེས་པའོ། །
བུད་མེད་ལ་བརྟེན་པའི་ལྟུང་བའི་གྲངས་འདྲེན་ཚུལ་ལ།
སྡོམ་ལས། 
པ་བུད་མེད་ལ་བརྟེན་ཉེར་བཞི་རིན་ཕྲེང་ལས། །
རེག་པ་འཁྲིག་ཚིག་བསྙེན་བཀུར་སྙན། །
འཁྲུ་ལེན་བལ་རྨེལ་ཆོས་སྟོན་དང༌། །
མ་བསྐོས་སོགས་དང་ཉལ་གཤོམ་གཉིས་། །
ཉལ་འགྲོ་སོར་བཤགས་དང་པོ་གཉིས། །
༢ ཞེས་གསུངས་འོན་ཀྱང་མཚོ་ཊཱིཀ་ལས། །

ཐུག་གི་ཡན ཉེར་གཉིས་རེག་པ་ལོགས་སུ་བཀོལ། །
ལ་ཡང༌། མ་བསྐོས་སྟོན་པའི་བཅུ་ཚན་ལས།།གཉིས་ལས།
དང་པོ་ནི། སྐུར་འདེབས་མ་གཏོགས་དགུ་དག་དང་། །
ཞེས་གསུངས་བསླབ་བྱ་ཆེན་མོར་ཡང༌། །
སྐུར་འདེབས་ཡུལ་ལ་དགེ་སློང་ཆོས། ། 
བརྒྱད་ལྡན་དགོས་པ་གསུངས་སོ་ལོ།
ཟས་ཅུང་ཕྱིར་སྟོན་མ་བགྲངས་ན། ། 
བཅུ་ཚན་འདི་ནི་ཕའི་ཐུན་མོང་། །
མ་ཡིན་ལྟུང་བར་མི་འགྱུར་ཞིང་། །
ཟས་ཅུང་སྟོན་པས་ལྟུང་མེད་འགྱུར། །
ཞེས་པའོ། །དེ་ལ། རིན་ཕྲེང་ལྟར་ན། ལྷག་མའི་ནང་ནས་རེག་པ་དང༌། འཁྲིག་ཚིག་
དང་༑ བསྙེན་བཀུར་དང༌། སྨྱན་བྱེད་པ་སྟེ་བཞི་དང༌། དེའི་སྟེང་དགེ་སློང་མའི་གོས་
འཁྲུ་བ་དང༌། ལེན་པ་དང་། བལ་རྨེལ་བ་དང་། ཆོས་སྟོན་དང་། མ་བསྐོས་སོགས་བཅུ་
དང༌༑ ཉལ་གཤོམ་གཉིས་དང༌། ཉལ་འགྲོ་གཉིས་སོར་བཤགས་དང་པོ་གཉིས་ཏེ་བུད
མེད་ལ་བརྟེན་པའི་ལྟུང་བ་ཉེར་བཞི་བགྲངས་ལ། མཚོ་ཊཱིཀ་ལྟར་ན། མ་བསྐོས་པ་སོགས
བཅུ་ལས་དགེ་སློང་མ་ལ་ཟས་ཅུང་ཟད་ཙམ་གྱི་ཕྱིར་ཆོས་སྟོན་ནོ་ཞེས་སྐུར་བ་འདེབས་པའི་
ལྟུང་བྱེད་འདི་འདོར་བས་སྤྱིར་བུད་མེད་ལ་བརྟེན་པ་ཉེར་གསུམ་དང་རྫུ་འཕྲུལ་ཆོས་ཅན་མ་
ཡིན་པ་ཡན་ལག་ཏུ་དགོས་པ་ལ་རེག་ལྷག་འདོར་བས་ཉེར་གཉིས་སུ་བཞེད་དོ། །
སྐབས་འདིར། ཁ་ཅིག་ན་རེ། འོ་ན། མཚོ་ཊཱིཀ་ལྟར་ན། ཟས་ཅུང་སྐུར་འདེབས་
ཆོས་ཅན། དགེ་སློང་མ་ཡུལ་དགོས་ཀྱི་ལྟུང་བ་མ་ཡིན་པར་ཐལ། བུད་མེད་ལ་བརྟེན་པའི་

ལྟུང་བ་མ་ཡིན་པའི་ཕྱིར། འདོད་མི་ནུས་ཏེ། མ་བསྐོས་པའི་བཅུ་ཚན་ལས། བུད་མེད་
དང་ལྷན་ཅིག་དབེན་པར་འདུག་པ་འདི་མ་གཏོགས་གཞན་དགུ་དགེ་སློང་མ་ལ་བརྟེན་པའི་
ལྟུང་བ་ཡིན་པའི་ཕྱིར་ཏེ། མཚོ་ཊཱིཀ་གཞི་སྨད་ཤོག ༡༤༣ ལས། ཡུལ་དགེ་སློང་མ་ལས་
གྱུར་པ་ནི། དགེ་སློང་མ་བསྙེན་པར་རྫོགས་པ་ཅན་ཞེས་སོ། །འདི་ལ་གསུམ་ལས། དང་
པོ་ཡན་ལག་གི་ཁྱབ་པ་སྦྱར་བ་ནི། གཞི་དགེ་སློང་མ་ལས་གྱུར་བ་བཅུ་བཞི་ལ་སྦྱར་ཏེ། དེ་
ཡང་༑
འཁྲུར་འཇུག་ལེན་དང་རྨེལ་འཇུག་དང༌། །མ་བསྐོས་སྟོན་པའི་བཅུ་ཚན་ལས། །
འདུག་པ་མ་གཏོགས་དགུ་དག་དང༌། །གྲོང་དང་ཁྱིམ་གཞན་བཅུ་བཞིའོ། །
ཞེས་གསུངས་པའི་ཕྱིར། སྡོམ་ལས་ཀྱང༌།
དགེ་སློང་མ་ཡིས་བསྐྱེད་པ་ནི། །འཁྲུ་དང་ལེན་དང་རྨེལ་བ་དང༌། །
མ་བསྐོས་སོགས་དགུ་འདུག་མ་གཏོགས། །སོ་སོར་བཤགས་པ་དང་པོ་གཉིས། །
ཞེས་གསུངས་པའི་ཕྱིར། ཞེས་ཟེར། ཁྐྲ་ཌ་ཌ་ཎ་རང་ས་
དེ་ལ་འགའ་ཞིག་གིས། སྐྱོན་མེད་དེ། མཚོ་ཊཱིཀ་ལྟར་ན་འདིར་བུད་མེད་ལ་བརྟེན་
པའི་ལྟུང་བའི་གྲངས་འདྲེན་པ་ནི། ལྟུང་བ་བསྐྱེད་པའི་གཞི་ལ་ཡུལ་དང༌། དངོས་པོ་དང་།
གོ་བྱའི་ཡུལ་བཅས་ཡོད་པ་ལས་འདིར་ལྟུང་བ་བསྐྱེད་པའི་ཡུལ་ལ་བུད་མེད་དགོས་པའི་ཆ་
ནས་བགྲངས་ལ། ཟས་ཅུང་སྐུར་འདེབས་ཀྱི་གཞིའི་ཡན་ལག་ནང་དགེ་སློང་མ་ཡོད་ཀྱང༌།
ལྟུང་བ་སྐྱེས་པའི་ཡུལ་ནི་དགེ་སློང་ཕ་ཡིན་པས་འདིར་དེ་མི་བགྲངས་སོ། །དེ་ཡང་། ཟས་
ཅུང་སྐུར་འདེབས་ཀྱི་གཞི་ལ། ཡུལ་དང༌། དངོས་པོ་དང་། གོ་བྱའི་ཡུལ་ཏེ་གསུམ་ལས།
ཡུལ་ལ་དགེ་སློང་ཆོས་བདུན་ལྡན་དགོས་པར་གསུངས་པའི་ཕྱིར་ཏེ། མཚོ་ཊཱིཀ་གཞི་སྟོད་
ཤོག ༥༧༩ ལས། དེ་ལ་གསུམ་ལས། གང་ལ་སྐུར་བ་བཏབ་པའི་ཡུལ་ནི། དགེ་སློང་

ཆོས་དྲུག་ལྡན་གྱི་སྟེང་དུ། ཟས་གོས་ཀྱི་ཕྱིར་ཆོས་སྟོན་པ་པོ་མ་ཡིན་པ་སྟེ་ཞེས་དང༌། གང་
གིས་སྐུར་བ་བཏབ་པའི་དངོས་པོ་ནི། ཟས་གོས་སམ་ལྷུང་བཟེད་ཀྱི་ཆེད་དུ་དགེ་སློང་མ་ལ་
ཆོས་སྟོན་ཏོ། །ཞེས་སྐུར་བ་འདེབས་པ་སྟེ་ཞེས་དང༌། གང་ལ་གོ་བར་བྱ་བའི་ཡུལ་ནི་ཆོས་
གསུམ་ལྡན་ཏེ།
ཞེས་གསུངས་པ་ལྟར་དགེ་སློང་མ་ནི་གང་གིས་སྐུར་བ་བཏབ་པའི་དངོས་
པོའི་ནང་དུ་བགྲངས་ཀྱང་ལྟུང་བ་དེ་བསྐྱེད་པའི་ཡུལ་ནི་དགེ་སློང་ཕ་ཡིན་པའི་ཕྱིར་རོ་ཟེར་
བས་དཔྱད་པར་བྱའོ། ། དས་པ་གཟུངས་རེ་སོ། །
གཉིས་པ། དེའི་ཞར་བྱུང་ནི། མདོ་རྩ་བར། རེག་པར་བྱ་བ་ཉིད་ནི་མ་ཉམས་པའོ།།
ག་ག་ཚིལ་བྱེད་པ་ལ་ཡང་ངོ་། །སེན་མོ་དང་སོ་དང་ཤ་མེད་པའི་རུས་པ་དང་སྤུ་དག་ནི་གཞན་
དང་ལྡན་པ་ཉིད་དོ། །ཞེས་པའོ། ། 
སྡོམ་ལས། 
ཞེས་པའོ ཞར་བྱུང་རེག་བྱ་མ་ཉམས་ཞེས་སོགས་གསུངས། ། 
༢ རྣམ་པར་བསྔོས་དང་རྣག་འབུས་གཞིག་བམ་མོ། ། 
༢ཟོས་དམར་འཐོར་ཚིགས་རུས་པ་ལ་སོགས་ཉམས། ། གཟི་བཅུ་
དཀཌ དེ་འདྲར་ལྟུང་བ་དངོས་གཞི་མི་བསྐྱེད་དེ།
དེ་ལ་དེ་དག་མ་ཉམས་ཡན་ལག་ཡིན། ། 
སྙན་ཡོ དེ་བཞིན་ག་ག་ཚིལ་ལའང་ཡུལ་རྟེན་གཉིས། །
ལུས་མ་ཉམས་པ་དགོས་ཤིང་སེན་མོ་དང་། ། ཁ་ཤར་
སོ་དང་ཤ་མེད་རུས་སོགས་མ་ཉམས་དགོས།
ཞེས་སོ། །

གཉིས་པ་ཐ་སྙད་ལས་གྱུར་པ་འཆད་པ་ལ། དངོས་དང༌། ཞར་བྱུང་གཉིས་ཡོད་པ་
ལས༑ དང་པོ་ཐ་སྙད་ལས་གྱུར་པ་དངོས་འཆད་པ་ནི། མདོ་རྩ་བར། མིའི་འགྲོ་བ་པ་ནི་
ཐ་སྙད་དུ་བྱ་བ་ཉིད་ཡིན་ནོ། །ཞེས་དང༌། རང་བཞིན་ཉམས་པ་ནི་མ་ཡིན་ནོ་ཞེས་དང་།
མ་ནིང་དང་མཚན་གཉིས་པ་དག་ནི་དེ་དང་ལྡན་པ་ཉིད་དོ། །ཞེས་པའོ། ། 
་སྐབས་འདིར་སྦྱར་བར་བྱ་བའི་ཐ་སྙད་ཀྱི་ཡན་ལག་ལ་མི་ཡིན་པ་དང་། སྨྲ་ཤེས་པ་དང་།
དོན་གོ་བ་དང་། ཤེས་པ་རང་བཞིན་དུ་གནས་པ་དང་མ་ནིང་དང་མཚན་གཉིས་པ་མ་ཡིན་
པ་སྟེ་ཐ་སྙད་ཡན་ལག་ལྔ་ལྡན་དང༌། མི་ཡིན་པ་འདོར་བས་སྨྲ་ཤེས་པ་དང༌། དོན་གོ་དང་།
ཤེས་པ་རང་བཞིན་དུ་གནས་པ་དང༌། མ་ནིང་དང་མཚན་གཉིས་པ་ཅན་མ་ཡིན་པ་སྟེ་ཐ་
སྙད་ཡན་ལག་བཞི་ལྡན་དང༌། མི་ཡིན་པ་དང་མ་ནིང་དང་མཚན་གཉིས་པ་ཅན་གཉིས་
འདོར་བས་སྨྲ་ཤེས་དང༌། དོན་གོ་དང་། ཤེས་པ་རང་བཞིན་གནས་པ་སྟེ་ཐ་སྙད་ཡན་
ལག་གསུམ་ལྡན་དང༌། མི་ཡིན་པ་དང་། ཤེས་པ་རང་བཞིན་དུ་གནས་པའི་ཕྱེད་དེ་ཐ་
སྙད་ཕྱེད་དང་གཉིས་ལྡན་ཏེ། ཐ་སྙད་ལྔ་ལྡན་དང་། བཞི་ལྡན་དང་། གསུམ་ལྡན་དང༌།
ཕྱེད་དང་གཉིས་ལྡན་བཅས་ཐ་སྙད་ཀྱི་ཡན་ལག་འདྲ་མིན་བཞི་ཡོད་ལ། དེ་ལྟར་ཐ་སྙད་
ཀྱི་ཡན་ལག་སྦྱོར་ཚུལ་གོང་སྨོས་བཞི་པོ་ཅི་རིགས་ལྟུང་བ་གང་དང་གང་གི་ཡུལ་དུ་སྦྱོར་བ་ནི།
སྡོམ་ལས། 
ཀ་ཁའོ་ཐ་སྙད་ཡན་ལག་ཁྱབ་པ་ནི། ། 
སུམ་ཌག་རྐུ་དང་སྲོག་གཅོད་མ་གཏོགས་པ། །
༢ ། མི་ཡིན་ངེས་བཟུང་ཀུན་ལ་སྦྱར། །

ལྟར་ཌཱ། བཅོལ་ཡང་རྫོགས་པ་སོ་གཉིས་ལས། ། 
དེ་ལ་མཚོ་རྐུ་དང་སྲོག་གཅོད་བཞི་བཀོལ་བའི། ། 
ལྷག་མ་ཉི་ཤུ་བདུན་ལ་སྦྱར། །
ཞེས་གསུངས་པ་ལྟར། མ་བྱིན་ལེན་དང་མི་གསོད་པ་གཉིས་ཀྱི་ཡུལ་ལ་ནི་གོང་སྨོས་ཐ་སྙད་
ཀྱི་ཡན་ལག་ལྔ་ལྡན་སོགས་བཞི་གང་ཡང་མི་དགོས་པས་དེ་གཉིས་དོར་བའི་མི་ཡུལ་དུ་བྱས་
པ་ལས་བྱུང་བའི་ལྟུང་བ་ཀུན་གྱི་ཡུལ་དང་བཅོལ་ཡང་རྫོགས་པ་སོ་གཉིས་ལས་རྐུ་དང་སྲོག་
གཅོད་བཞི་དོར་བའི་ལྷག་མ་ཉི་ཤུ་རྩ་བདུན་གྱི་བཅོལ་ཡུལ་ལ་འདིར་བཤད་ཐ་སྙད་ཀྱི་ཡན་
ལག་གྱིས་ཁྱབ་པ་སྦྱར་ལ། དེ་ལ་གོང་དུ་ཐ་སྙད་ཀྱི་ཡན་ལག་ལ། ལྔ་ལྡན་དང་། བཞི་
ལྡན་དང༌། གསུམ་ལྡན་དང༌། ཕྱེད་དང་གཉིས་ལྡན་ཏེ་བཞི་ཡོད་པར་བཤད་པ་ལས་ཐ་
སྙད་ཡན་ལག་ལྔ་ལྡན་གྱིས་ཁྱབ་པ་ནི། མཚོ་ཊཱིཀ་གཞི་སྨད་ཤོག ༡ལས། ཐ་སྙད་
ལྔ་ལྡན་གཞིའི་ཡན་ལག་ཏུ་དགོས་པ་ནི། ཁྱིམ་པ་སྤྱིས་བསྐྱེད་ཉི་ཤུ་རྩ་བདུན་དང་། བསྙེན་
པར་མ་རྫོགས་པ་སྤྱིས་བསྐྱེད་བཞི་དང་། ཐ་སྙད་སྤྱིས་བསྐྱེད་བཅུ་གཉིས་པོ་རྣམས་སོ། །ཞེས་
གསུངས་པ་ལྟར་རོ། །ཐ་སྙད་བཞི་ལྡན་གྱིས་ཁྱབ་པ་གང་ལ་སྦྱར་བ་ནི་མཚོ་ཊཱིཀ་དེའི་འཕྲོ་
ལས༑ དམག་གསུམ་ལྟ་བུ་གཞིའི་ཡན་ལག་ཏུ་ངེས་པར་སྐྱེས་པ་ངེས་བཟུང་དུ་དགོས་པའམ་
ཁྱིམ་པ་ཕོ་ལས་གྱུར་པ་དང་མོ་ལས་གྱུར་པ་དང་བུ་མེད་སྤྱིས་བསྐྱེད་དྲུག་ལྟ་བུའོ། །ཐ་སྙད་
གསུམ་ལྡན་གྱིས་ཁྱབ་པ་ནི་དེ་ཉིད་ལས། དགེ་སློང་ཕ་ལས་གྱུར་པ་བཞི་བཅུ་རྩ་དྲུག་དང་
མ་ལས་གྱུར་པ་བཅུ་བཞི་དང་བསྙེན་རྫོགས་སྤྱིས་བསྐྱེད་གསུམ་དང་དགེ་ཚུལ་ལས་གྱུར་པ་
བསྙིལ་བ་སྡུད་པ་དང་སྡེ་ལྔ་སྤྱིས་བསྐྱེད་གཉིས་ཏེ་སྦེད་པ་དང་མ་སྨྲས་པར་འགྲོ་བའོ། །ཞེས་
གསུངས་པ་ལྟར་རོ། །དེ་ལ་ཁྱིམ་པ་སྤྱིས་བསྐྱེད་ཉེར་བདུན་པོ་བགྲང་ཚུལ་ནི་ཁྱིམ་པ་ལས་
གྱུར་པ་སོ་ལྔ་ལས་འོག་ཏུ་གསལ་བ་ལྟར་བརྒྱད་དོར་བའི་ལྷག་མ་ཉེར་བདུན་ཡིན་ནོ། །

ཁྱིམ་པས་བསྐྱེད་པ་སོ་ལྔ་ནི། ནི། 
དགེ སྡོམ་ལས། ཅུཥིཌ་འདུན་ཁྲི་མ་ལོའོང་། དགེ་ཚུལ་
ཁྱིམ་སུན་འབྱིན་དང་སློང་སོགས་ལྔ༌། ། སྤྱར་ཏེ།
ལྡན་པ་ངེས༔ ལྷུང་བཟེད་འཚོལ་དང་རས་ཆེན་འཚོལ།
སྦྱོར་བཅུག་ཡང་ཡང་འདུག་གནས་དང༌། ། 
ཕྱེ་དང་བསོད་པ་མགྲོན་གཉེར་དང༌།།རེག་ལྷག་སྐྱེས་
ཟས་བཅས་བཅོ་ལྔ་ཞུ་བར་གསུངས། །
མངོན་ཚན་ཉོ་འཚོང་ཐ་ག་གཉིས། ༢་པ་རང་བཞིག་
དུ་གནས་བརྟད་བྱུང་དང་ནི་སྟོན་པ་དང་། །
མིན་པ་བ་ཉལ་གཤོམ་གཉིས་དང་དམག་གསུམ་བདེ། །
མི་བགྲས། སྐྱེས་མེད་འགྲོ་རྐུ་དུས་མིན་དང༌། །
དེ་ལ་སྐྱ་རེངས་སོ་སོར་བཤགས་པ་བཞི། །
ཀ ཉི་ཤུ་ཕལ་ཆེར་རྣམ་འབྱེད་གསུངས། ། ཆཡུ་འལ་འོན། །ཞོན་ན
ཞེས་པ་ཡིན་ལ། སོ་ལྔ་པོ་དེ་དག་ནང་ནས། དམག་གསུམ་དང༌། རྐུ་མ་དང་ལྷན་ཅིག་
ལམ་དུ་འགྲོ་བ་ནི་ཁྱིམ་པ་ཕོ་ལས་གྱར་པ་ཡིན་པ་དང༌། ཆོས་སྟོན་དང་ལམ་འགྲོ་གཉིས་ནི་
ཁྱིམ་པ་མོ་ལས་གྱུར་པ་ཡིན་ལ། ཉལ་པོ་བྱེད་པའི་ཁྱིམ་དུ་འདུག་འགྲེང་གཉིས་ནི་ཕོ་མོ་ཚོགས་
པ་ལས་གྱུར་པ་ཡིན་པས་དེ་བརྒྱད་དོར་བའི་ལྷག་མ་ཉེར་བདུན་ནི་ཁྱིམ་སྤྱིས་བསྐྱེད་པ་ཡིན་ནོ།།
མ་རྫོགས་སྤྱིས་སྐྱེས་བཞི་ནི། 
སྡོམ་ལས། 
སྐད་དུ་༢ འདོན་དང་གནས་ངན་ལེན་དང་ཆོས། །

ནུབ་ལྷག་མ་ལོན་པ་དང་ལྔ༌། ། 
མཚོ་ཊཱིཀ་མ་ལོན་བསལ་བས་བཞི། ། 
ཞེས་པའོ། །
ཐ་སྙད་སྤྱིས་སྐྱེས་བཅུ་གཉིས་ནི། 
སྡོམ་ལས། 
ཐ་སྙད་སྤྱིས་བསྐྱེད་བཅུ་གཉིས་ནི། ། འཚོལ་༢སྐུ་ཡུལ་ལྷ་དང་སྲོག་
གཅོད་པན་སྨྱན་གྱི་སྤྲད་བྱའི་བདག་པོ་དང་། 
ལག་གྱིས་ཁང་བའི་བཙལ་བྱ་ཁང་ཆེན་ཆེད། ། 
ལྡན་དང་མི་ཆོས་བླ་མ་སྐུར་འདེབས་གསུམ། ། 
ལྟ ཁྱིམ་སུན་ཤེས་བཞིན་བཤེས་ངོ་དང༌། ། 
གོ་བྱའི་ཡུལ་ཕྱིར་བཅུ་གཉིས་སོ། ། 
ཞེས་པའོ། །དེ་ལྟར་ཁྱིམ་པ་སྤྱིས་བསྐྱེད་ཉེར་བདུན་དང༌། མ་རྫོགས་སྤྱིས་བསྐྱེད་བཞི་དང་།
ཐ་སྙད་སྤྱིས་བསྐྱེད་བཅུ་གཉིས་ཏེ་བསྡོམས་པས་ལྟུང་བ་བཞི་བཅུ་རྩ་གསུམ་གྱི་ཡུལ་ལ་ཐ་སྙད་
ཡན་ལག་ལྔ་ལྡན་གྱིས་ཁྱབ་པ་སྦྱར་བ་ཡིན་ནོ། ། ཐ་སྙད་ཡན་ལག་བཞི་ལྡན་གྱིས་ཁྱབ་པ་ནི། གཞིའི་ཡན་ལག་ཏུ་སྐྱེས་པ་ངེས་བཟུང་
དུ་དགོས་པ་དང་བུད་མེད་ངེས་བཟུང་དུ་དགོས་པ་དང་སྐྱེས་པ་དང་བུད་མེད་ཚོགས་པ་ངེས་
བཟུང་དུ་དགོས་པའི་ལྟུང་བ་རྣམས་ལ་སྦྱོར་ཏེ། སྐྱེས་པའམ་བུད་མེད་ཡིན་པ་ངེས་ན་མ་ནིང་
དང་མཚན་གཉིས་པ་ཅན་མ་ཡིན་པ་གྲུབ་ཟིན་པས་དེ་ཉིད་བགྲང་མི་དགོས་པའི་རྒྱུ་མཚན་
གྱིས་ཡིན་ནོ།

ཐ་སྙད་གསུམ་ལྡན་གྱིས་ཁྱབ་པ་ནི། དགེ་སློང་ཕ་ལས་གྱུར་པ་བཞི་བཅུ་རྩ་དྲུག་དང་།
དགེ་སློང་མ་ལས་གྱུར་པ་བཅུ་བཞི་དང་། རྫོགས་པ་སྤྱིས་བསྐྱེད་གསུམ་དང་། དགེ་ཚུལ་
ལས་གྱུར་པ་གཅིག་དང༌། སྡེ་ལྔ་སྤྱིས་བསྐྱེད་གཉིས་བཅས་ལ་སྦྱར་ཏེ། རབ་བྱུང་སྡོམ་
ལྡན་དུ་ངེས་པས་མི་ཡིན་པ་བགྲངས་མི་དགོས་པ་དང་མ་ནིང་དང་མཚན་གཉིས་པ་ཅན་དོར་
བས་ལྷག་མ་གསུམ་ཙམ་འདྲེན་པའི་ཕྱིར་རོ། ། 
ཐ་སྙད་ཕྱེད་དང་གཉིས་ཀྱིས་ཁྱབ་པ་ནི། རེག་པའི་ལྷག་མ་ལ་སྦྱར་ཏེ། རེག་ལྷག་སྐྱེས་
པའི་ཡུལ་དེ་མི་ཡིན་པ་དགོས་པས་དེ་བགྲངས་ལ་ཤེས་པ་རང་བཞིན་དུ་མི་གནས་པ་གཙོ་བོ་
བཞི་དང་བྲལ་བ་དགོས་ཀྱང་། ཕལ་པ་བཞི་དང་བྲལ་བ་མི་དགོས་པས་ཤེས་པ་རང་བཞིན་
དུ་གནས་པའི་ཕྱེད་དེ་ཐ་སྙད་ཕྱེད་དང་གཉིས་དང་ལྡན་པ་ཡན་ལག་ཏུ་སྦྱར་ལ། བུད་མེད་
ཡིན་པ་བགྲངས་ཟིན་པས་མ་ནིང་དང་མཚན་གཉིས་པ་ཅན་མ་ཡིན་པ་འདི་ངེས་ཟིན་པས་དེ་
མི་བགྲངས་སོ། ། །ཟོ་ཆ་ན་ད་མོར་ལས་གདུ་གནས་
དེ་ལ་སྐབས་འདིར་ཅུང་ཟད་དཔྱད་ན། ཁ་ཅིག་ན་རེ། འོ་ན་རེག་པའི་ལྷག་མ་ཆོས་
ཅན༑ ཁྱོད་ཀྱི་གཞིའི་ཡན་ལག་ལ་མ་ནིང་དང་མཚན་གཉིས་པ་ཅན་མ་ཡིན་པ་མི་དགོས་
པར་ཐལ། ཐ་སྙད་ཕྱེད་དང་གཉིས་ལྡན་ཙམ་ཡན་ལག་ཏུ་དགོས་པའི་ལྟུང་བ་ཡིན་པའི་ཕྱིར།
འདོད་ན། མ་ནིང་དང་མཚན་གཉིས་པ་བུད་མེད་ཀྱི་མཚན་དོན་བྱེད་མི་ནུས་པ་ལ་རེག་ན།
རེག་ལྷག་དངོས་གཞི་རྫོགས་པར་སྐྱེད་པར་ཐལ། ཡན་ལག་གཞན་ཀུན་ཚང་བ་གང་ཞིག
གཞི་ལ་ཐ་སྙད་ཕྱེད་དང་གཉིས་ལྡན་ཡིན་པའི་ཕྱིར། ཐལ་འགྱུར་ཕྱི་མ་ལ་འདོད་མི་ནུས་
ཏེ༑ མདོ་རྩར། རེག་པ་ནི་ཐ་སྙད་དང་འདྲ་འོ། །ཞེས་དང༌། དེའི་ཐད་ཀྱི་མཚོ་ཊཱིཀ་གཞི་
སྨད་ཤོག ༡༣༩ ལས། མ་ནིང་དང་མཚན་གཉིས་པ་ཅན་ཡུལ་དུ་བྱས་ན་རེག་པ་ལ་ན་
སྨད་དུ་འགྱུར་བའི་སྒོ་ནས་སྨྱོ་བ་ལ་སོགས་པ་དང་འདྲ་བ་ཉིད་དོ། །ཞེས་གསུངས་པའི་ཕྱིར།

དེ་ལ། འགའ་ཞིག་གིས། རེག་ལྷག་གི་གཞིའི་ཡན་ལག་ལ་དོན་ལ་མ་ནིང་དང་མཚན་གཉིས་
པ་ཅན་མ་ཡིན་པ་ཡན་ལག་ཏུ་དགོས་ཀྱང་། ཡུལ་དེ་བུད་མེད་ཡིན་པ་བགྲངས་པས་མ་ནིང་
དང་མཚན་གཉིས་པ་ཅན་ཉིད་མ་ཡིན་པ་གྲུབ་ཟིན་པའི་ཕྱིར་ན་རེག་ལྷག་ལ་ཐ་སྙད་ཕྱེད་དང་
གཉིས་དངོས་ཟིན་ལ་བགྲངས་ཚུལ་གྱི་དབང་དུ་བྱས་སོ། །ཟེར། དེ་ལ་ལ་ལ་ན་རེ། འོ་ན་
ཤེས་བྱ་ཆོས་ཅན། མཚན་གཉིས་པ་ལ་རེག་ན་རེག་ལྷག་དངོས་གཞི་རྫོགས་པར་བསྐྱེད་པ་
མེད་པར་ཐལ། འདོད་པའི་ཕྱིར། འདོད་མི་ནུས་ཏེ། དེ་ལ་ཐ་སྙད་ཀྱིས་ཁྱབ་པ་སྐབས་
འདིར་སྦྱར་བའི་ཡུལ་བུད་མེད་ལ་བརྟེན་ནས་སྐྱེས་པའི་ལྟུང་བ་ལ། གནོད་པ་ལས་གྱུར་པ་
དང་ཕྱི་ལོངས་སྤྱོད་ལ་ཆགས་པ་ལས་གྱུར་པའི་ལྟུང་བ་ལ། མ་ནིང་དང་མཚན་གཉིས་པ་
ཡུལ་དུ་སོང་ན་ལྟུང་བ་ན་སྨད་སྐྱེས་ཀྱང་ནང་སེམས་ཅན་ལ་ཆགས་པ་ལས་གྱུར་པ་ལ་རེག་
ལྷག་ལྟ་བུ་མཚན་གཉིས་པ་ཡུལ་དུ་བྱས་པ་ལས་ཀྱང་དངོས་གཞི་སྐྱེས་པ་ཡོད་པའི་ཕྱིར་ཏེ།
མཚོ་ཊཱིཀ་གཞི་སྨད་ཤོག ༡༣༩ ལས། མདོར་ན་མ་བྱིན་ལེན་དང་སྲོག་གཅོད་པ་མ་གཏོགས་
པ་གནོད་པ་ལས་གྱུར་པ་ཐམས་ཅད་དུ་ཡང་ན་སྨད་དོ། །མ་བྱིན་ལེན་མ་གཏོགས་པ་གོས་
སློང་བ་ལ་སོགས་པ་ཕྱི་ལོངས་སྤྱོད་ལ་ཆགས་པའི་འདོད་པ་ལས་གྱུར་པ་ཐམས་ཅད་དུ་ཡང་
ན་སྨད་དོ། །ནང་སེམས་ཅན་ལ་ཆགས་པའི་འདོད་པ་ལས་གྱུར་པ་ལ་ནི། མཚན་གཉིས་
པ་ལ་རེག་པ་ལ་སོགས་པ་བྱས་ན་ལྟུང་བ་དངོས་གཞི་རྫོགས་པར་སྐྱེད་པ་ཡོད་དེ་(མཚན་གཅིག་
ཤོས་དོན་མེད་དོ། །)གོང་དུ་བཤད་ཟིན་ཏོ། །ཞེས་གསུངས་པའི་ཕྱིར་དང༌། གཞི་སྟོད་
རེག་ལྷག་འཆད་པའི་སྐབས་སུ། འདི་ལ་བྱེད་པ་པོ་ནི་བུད་མེད་དོ། །ཞེས་པར་བུད་མེད་
ལས་གྱུར་པའི་ལྟུང་བ་བཅུ་གསུངས་པ་ན། ཡུལ་གྱི་ཡན་ལག་ཏུ་བུད་མེད་མཚན་ཉིད་པའམ་
མཚན་གཉིས་པ་བུད་མེད་ཀྱི་མཚན་དོན་བྱེད་ནུས་པ་ཞེས་བགྲངས་པས་མཚན་གཉིས་པ་བུད་
མེད་ཀྱི་མཚན་དོན་བྱེད་ནུས་པ་ཡུལ་དུ་བྱས་པ་ལས་ཀྱང་རེག་ལྷག་སོགས་བུད་མེད་ལ་བརྟེན་

པའི་ལྟུང་བ་བཅུའི་དངོས་གཞི་རྫོགས་པ་ཡོད་པར་གསུངས་པའི་ཕྱིར་ཏེ། མཚོ་ཊཱིཀ་གཞི་
སྟོད་ཤོག ༣༥༠ལས། བུད་མེད་ཀྱི་མཚན་དོན་ཡོད་པའི་ཡན་ལག་ནི། བུད་མེད་ཉིད་
དམ༑ མཚན་གཉིས་པ་བུད་མེད་ཀྱི་མཚན་ཤས་ཆེ་བ་དང་ལྡན་པའོ།། ཞེས་གསུངས་པའི་
ཕྱིར༑ བུད་མེད་ཀྱི་མཚན་དོན་ཡོད་པའི་ཡན་ལག་སྦྱར་ཡུལ་གྱི་བུད་མེད་ལ་བརྟེན་པའི་
ལྟུང་བ་བཅུ་ནི། 
སྡོམ་ལས། 
རེག་པའི་སྐབས་སུ་བྱེད་པོ་བུད་མེད་གསུངས།།
དེས་ནི་རེག་དང་ཉལ་བཤོམ་འདུག་འགྲེང་དང་།།
དབེན་པར་འདུག་འགྲེང་ལྷན་ཅིག་ཉལ་བ་དང་། །
ལམ་འགྲོ་འཁྲིག་ཚིག་བསྙེན་བཀུར་ཆོས་སྟོན་བཅུ།།
ཞེས་གསུངས་པའི་ཕྱིར། དེས་ན། རེག་པ་སོགས་ལྟུང་བ་བཅུ་པོ་མཚན་གཉིས་པ་བུད་
མེད་ཀྱི་མཚན་ཤས་ཆེ་བ་ལས་ཀྱང་དངོས་གཞི་རྫོགས་པར་བསྐྱེད་པར་འཇོག་དགོས་པའི་ཕྱིར་
རོ༑ ༑ གོང་དུ་དྲངས་པ་ལྟར་བུད་མེད་ཡུལ་གྱུར་གྱི་ལྟུང་བ་རྣམས་མཚན་གཉིས་པ་བུད་མེད་
ཀྱི་མཚན་དོན་བྱེད་ལས་ལྟུང་བ་དངོས་གཞི་བསྐྱེད་པར་གསུངས་པས་ཐ་སྙད་ཡན་ལག་ལྔའི་
ནང་གི་མ་ནིང་དང་མཚན་གཉིས་པ་ཅན་མ་ཡིན་པ་ཞེས་པ་མཚན་གཉིས་པ་བུད་མེད་ཀྱི་མཚན་
དོན་བྱེད་མི་ནུས་པའི་མཚན་གཉིས་པ་ཅན་མ་ཡིན་པ་ཞེས་ཞིབ་ཆ་འདོད་དགོས་མིན་དཔྱོད།
ཡང་གོང་དུ་མཚོ་ཊཱིཀ་སོགས་སུ།དགེ་སློང་ཕ་མ་གཉིས་དང་། རྫོགས་པ་སྤྱིས་བསྐྱེད་
དང་༑ དགེ་ཚུལ་གྱིས་བསྐྱེད་པ་དང་། སྡེ་ལྔ་སྤྱིས་བསྐྱེད་ཀྱི་སྐབས་སུ་དོན་ལ་ལྟུང་བ་དེ་
དག་གི་གཞིའི་ཡན་ལག་ཏུ་ཐ་སྙད་ལྔ་ལྡན་དགོས་པས། མི་ཡིན་པ་དང་མ་ནིང་དང་མཚན་
གཉིས་པ་ཅན་མ་ཡིན་པ་དགོས་ཀྱང་དེ་གཉིས་མ་བགྲངས་པའི་རྒྱུ་མཚན་ལ། རབ་བྱུང་ཀྱི་

སྡོམ་པ་གསོ་རུང་དང་ལྡན་པ་བགྲངས་ཟིན་པས་དེས་མ་ནིང་དང་མཚན་གཉིས་པ་ཅན་མ་
ཡིན་པར་གྲུབ་ཟིན་པའི་ཕྱིར་ཞེས་གསུངས་པ་འདི་ལ། ཁ་ཅིག་ན་རེ། འོ་ན། རབ་བྱུང་
གི་སྡོམ་པ་གསོ་རུང་དང་ལྡན་པའི་གང་ཟག་ཆོས་ཅན། ཁྱོད་ཡིན་ན་མ་ནིང་མ་ཡིན་པས་
ཁྱབ་པར་ཐལ། འདོད་པའི་ཕྱིར། འདོད་ན། བསྙེན་རྫོགས་ཀྱི་སྡོམ་ལྡན་གང་ཟག་ཆོས་
ཅན༑ ཁྱོད་མ་ནིང་དུ་གྱུར་པ་ཙམ་གྱིས་སྡོམ་པ་གཏོང་བར་ཐལ། འདོད་པའི་ཕྱིར། འདོད་
མི་ནུས་ཏེ། མ་ནིང་དུ་གྱུར་རྗེས་ཕོ་མོའི་འདོད་ཆགས་ཀྱི་འགྱུར་བ་བསྟེན་པ་ན་སྡོམ་པ་གཏོང་
བ་ཡིན་ཀྱི་མ་ནིང་དུ་གྱུར་པ་ཙམ་གྱིས་སྡོམ་པ་མི་གཏོང་བའི་ཕྱིར། ཕོ་མོའི་འདོད་ཆགས་
ཀྱི་འགྱུར་བ་བསྟེན་པ་དེ་སྡོམ་པའི་གཏོང་རྒྱུར་བཞག་པའི་ཕྱིར་ཏེ། མཚོ་ཊཱིཀ་གཞི་སྟོད་
ཤོག ༢༢༩ ལས། འདི་ལ་ཐ་མ་ནི་ཉེས་པ་བསྟེན་ན་བསྙིལ་ཞེས་པ་དང༌། དེའི་ཊཱིཀྐ་ལས་
ཉམས་པའི་མ་ནིང་ནི་ཉེས་པ་བསྟེན་ན་དེའི་ཚེ་དགེ་སློང་གི་དངོས་པོའི་སྣོད་མ་ཡིན་པར་གྱུར་
པས་ཞེས་དང་། དགེ་སློང་ལས་གློ་བུར་དུ་ཟ་མར་གྱུར་ན་འགྱུར་བ་བསྟེན་ན་སྡོམ་པ་ཉམས།
མི་བསྟེན་ན་སྡོམ་པ་མི་གཏོང་སྟེ་ཞེས་གསུངས་པའི་ཕྱིར་དང་། སྡོམ་ལས་ཀྱང་།
བསླབ་པ་ཕུལ་དང་ཤི་འཕོས་མཚན་གཉིས་བྱུང་། །
རྩ་ཆད་མཚན་འདས་མ་ལོན་དེར་ཤེས་དང་། །
བསླབ་པ་ཉམས་བྱས་ལན་གསུམ་མཚན་འགྱུར་དང༌། །
མཚན་ཉམས་འགྱུར་བསྟེན་ཟ་མ་འགྱུར་བསྟེན་པའོ། ། 
ཞེས་གསུངས་པའི་ཕྱིར། དེས་ན་མ་ནིང་དུ་གྱུར་པའི་དགེ་སློང་ཕ་མ་དང་དགེ་ཚུལ་སོགས་
འདོད་དགོས་པས། དགེ་སློང་དང་དགེ་སློང་མ་དང་དགེ་ཚུལ་དང་རྫོགས་པ་སྤྱིས་བསྐྱེད་
དང་༑ སྡེ་ལྔ་སྤྱིས་བསྐྱེད་ཀྱི་ལྟུང་བའི་ཡུལ་དུ་མ་ནིང་དང་མཚན་གཉིས་པ་ཅན་མ་ཡིན་པ་
ཡང་བགྲངས་དགོས་པར་ཐལ། རབ་བྱུང་སོ་སོའི་སྡོམ་པ་གསོ་རུང་བགྲངས་པས་མ་ནིང་

མ་ཡིན་པ་མི་འགྲུབ་པའི་ཕྱིར། འདོད་ན། དེ་རྣམས་ཆོས་ཅན། ཐ་སྙད་བཞི་ལྡན་ཡན་
ལག་ཏུ་བགྲངས་དགོས་པའི་ལྟུང་བ་ཡིན་པར་ཐལ་ལོ་ཟེར། དེ་ལ། ལ་ལ་ན་རེ། སྐྱོན་
མེད་དེ། རབ་བྱུང་ལས་གྱུར་པའི་ལྟུང་བ་དེ་དག་གི་གཞིའི་ཡན་ལག་མ་ནིང་མ་ཡིན་པ་དེ་
མི་དགོས་ཏེ། མ་ནིང་དུ་གྱུར་པའི་དགེ་སློང་ཕ་མ་ཡུལ་དུ་བྱས་པས་ཀྱང་བརྡེག་གཟས་སོགས་
ཀྱི་ལྟུང་བ་དངོས་གཞི་སྐྱེས་པ་ཡོད་པའི་ཕྱིར། ཞེས་སྨྲ། དེ་ལ། ཁ་ཅིག་སྔ་མ་ན་རེ། ཚུལ་
དེ་མི་འཐད་པར་ཐལ། མཚོ་ཊཱིཀ་ལས། ཐ་སྙད་བཞི་ལྡན་དང་གསུམ་ལྡན་དེ་དག་དོན་
ལ་ཐ་སྙད་ལྔ་ལྡན་ཡན་ལག་ཏུ་དགོས་ཀྱང་། དངོས་སུ་བཞི་དང་གསུམ་དུ་བགྲངས་ཚུལ་
གསུངས་པའི་ཕྱིར། མ་ནིང་དུ་གྱུར་པའི་དགེ་སློང་ལ་བརྡེག་པས་བརྡེག་པའི་ལྟུང་བ་དངོས་
གཞི་མི་རྫོག་པའི་ཕྱིར་ཏེ། མཚོ་ཊཱིཀ་གཞི་སྨད་ཤོག ༡༣༨ ལས། དེ་ལྟར་ལུང་ཞུ་བ་
ལས༑ དགེ་(འགྲོ་བ་གཞན་དུ་གནས་པ་དང༌། ལྐུག་པ་དང༌། གླེན་པ་དང༌། དགེ་སློང་
སྨྱོན་པ་ལ་བརྡེག་ན་ཅི་འགྱུར། ཉེས་བྱས་སོ། །མ་ནིང་ལ་བརྡེག་ན་ཉེས་བྱས་སོ། །ཞེས་
གསུངས་ཏེ། དེ་དག་ལ་སོགས་པ་) སློང་གིས་བསྐྱེད་པ་ལ་སོགས་པ་ལ་ཡང་ཐ་སྙད་ལྔ་ལྡན་
ཡན་ལག་ཏུ་དགོས་པ་སེལ་བའི་སྒོ་ནས་གསུངས་པས་སོ། །ཞེས་གསུངས་པའི་ཕྱིར། ཞེས་
རྩོད་དེ་དཔྱད་པར་བྱའོ། །མིའི་འགྲོ་བ་པ་ནི་ཐ་སྙད་དུ་བྱ་བ་ཉིད་ཡིན་ནོ། །ཞེས་པའི་མདོ་
འདི་གཉིས་ཚོགས་ཡིན་ཏེ། དེ་ཡང་གཞི་ལ་ཐ་སྙད་ཀྱི་ཡན་ལག་བསྟན་པའི་དབང་དུ་བྱས་ན།
སྡོམ་ལས།
གཞི་ལ་ཐ་སྙད་ཁྱབ་པ་ནི། །
རྐུ་དང་སྲོག་གཅོད་མ་གཏོགས་པ། ། 
མི་ཡིན་ངེས་བཟུང་ཀུན་ལ་སྦྱར། །
ཁང་བ་ཁང་ཆེན་བསྒོ་གྱུར་ལྔ་།

མ་ཁལྷ་བརྟད་བྱུང་དང་ནི་རིམ་པ་གཉིས། ། །
ང་བ། དུས་མིན་སྐྱ་རེངས་ཁྲི་རྐང་གདལ། ། 
གི་ལྟ་ཆའི་བཅུ་བཞི་མ་གཏོགས་གཞན་རྣམས་ལ། ། 
ལུ་གསུངས་སོ་དེ་དག་ལ་ཡང་སྦྱར། ། ་སྐལ་མ། །
ཞེས་ལྟུང་བ་བཅུ་བཞི་མ་གཏོགས་པ་རྣམས་ལ་དངོས་སུ་གསུངས་པ་དང་བཅུ་བཞི་པོ་ལ་མདོར་
བསྡུས་སྦྱར་བའོ། །
སྐབས་འདིར་གཞི་ལ་ཐ་སྙད་ཀྱི་ཁྱབ་པ་ནི་རྐུ་བ་དང་མི་བསད་པའི་སྲོག་གཅོད་ཕུད་པའི་
མི་ཡུལ་དགོས་ཀུན་ལ་སྦྱར་ཞིང་། དེ་ཡང་ཁང་པ་ཁང་ཆེན་སོགས་འདིར་བཅུ་བཞི་ལ་མདོར་
བསྡུས་སྦྱར་ཞིང་གཞན་རྣམས་ལ་ལུང་ལས་དངོས་སུ་གསུངས་པར་འཇོག་པ་ལ། ཁ་ཅིག་
ན་རེ། ཁང་པ་ཁང་ཆེན་སོགས་བཅུ་བཞི་པོ་ཐམས་ཅད་ལ་མདོར་བསྡུས་སྦྱར་བ་མི་འཐད་
པར་ཐལ། དེ་དག་ལས་བརྟད་བྱུང་དང་དུས་མིན་གྲོང་འགྲོ་དང་སྐྱ་རེངས་ཏེ་མཚན་མོ་རྒྱལ་
པོའི་ཕོ་བྲང་དུ་འགྲོ་བ་གསུམ་ལ་ལུང་རྣམ་འབྱེད་ལས་ཁྱིམ་པ་ཡུལ་དུ་དགོས་པའི་ཐ་སྙད་ཀྱིས་
ཁྱབ་པ་དངོས་སུ་གསུངས་པའི་ཕྱིར་ཏེ། འོག་ཏུ་ཁྱིམ་པ་ལས་གྱུར་པ་སོ་ལྔའི་ནང་ནས་བཅོ་
ལྔ་ཞུ་བ་ལས་གསུངས་པ་དང་ལྷག་མ་ཉི་ཤུ་རྣམ་འབྱེད་ལས་ཁྱིམ་པ་ཡུལ་གྱི་ཡན་ལག་ཏུ་དགོས་
པ་དངོས་སུ་གསུངས་པ་མཚོ་ཊཱིཀ་དང་སྡོམ་དུ་གསལ་བ་གང་ཞིག རྣམ་འབྱེད་ལས་གསུངས་
པའི་ཉི་ཤུའི་ནང་དུ་བརྟད་བྱུང་སོགས་གསུམ་པོ་དག་ཡོད་པའི་ཕྱིར་ཟེར། དེ་བཞིན་དུ་བཅོལ་
ཡུལ་ལ་ཐ་སྙད་ཀྱིས་ཁྱབ་པ་སྦྱར་བའི་དབང་དུ་བྱས་པ་ན་ཡང་། 
སྡོམ་ལས།
ངས་ཁའི་ཆའི་ཆེན་མ་ཡིན་པ་
བཅོལ་ཡང་རྫོགས་པ་སུམ་ཅུ་གཉིས། །

རྐུ་དང་སྲོག་གཅོད་བཞི་བཀོལ་བའི། ། 
ལྷག་མ་ཉི་ཤུ་བདུན་ལ་སྦྱར། ། 
སྨྱན་དང་ཁང་པ་ཁང་ཆེན་དང༌། ། 
ཆ་གཉིས་དྲུག་དང་སྦྱིན་འཕྲོག་དང༌། །
ཆུ་ཆཐ་ག་གཉིས་སྐྲོད་རིན་ཆེན་རེག །
དངངས་སྦེད་བཅུ་གཉིས་མ་གཏོགས་ལ། ། 
གསུངས་སོ་དེ་དག་ལ་ཡང་སྦྱར། ། 
ཞེས་གསུངས་པ་ལྟར་བཅོལ་ཡང་རྫོགས་པ་སོ་གཉིས་ནས་རྐུ་དང་སྲོག་གཅོད་བཞི་དོར་བའི་
ལྷག་མ་ཉི་ཤུ་རྩ་བདུན་གྱི་བཅོལ་ཡུལ་ལ་ཐ་སྙད་ཀྱིས་ཁྱབ་པ་སྦྱར་ཞིང་། དེ་དག་ལས་ཀྱང་
སྨྱན་སོགས་བཅུ་གཉིས་རྣམས་ལ་ཚིག་ཚོགས་བསྐྱུངས་ཤིང་ལྷག་མ་བཅོ་ལྔ་ལ་མདོར་བསྡུས་
སྦྱར་བའོ། །
ཞར་བྱུང་ནི། རེག་པ་ནི་ཐ་སྙད་དང་འདྲ་འོ། །ཞེས་པའོ། །དོན་ནི། རེག་པའི་ལྷག་
མ་ཡང་ཐ་སྙད་སྤྱིས་བསྐྱེད་དང་འདྲ་བར། མི་ཡིན་པ་དང་ཤེས་པ་རང་བཞིན་དུ་གནས་པའི་
ཕྱེད་ཡན་ལག་ཏུ་དགོས་པ་འདྲ་བའོ། །ཞེས་པ་ཡིན་ནོ། །
སྡོམ་ནི། 
གཉིས་པ་ཐ་སྙད་ཡན་ལག་དགོས་པ་ལ། ། 
ཡན་ལག་དངོས་དང་སེལ་བ་རེག་དེ་དང་། །
འདྲ་བསྟན་གསུམ་མོ་མི་ཡི་འགྲོ་བ་བ།།མོ་
སོགས་གསུངས་ཐ་སྙད་སྤྱིས་བསྐྱེད་བཅུ་གཉིས་ནི། །
སྙུན་གྱི་སྤྲད་བྱའི་བདག་པོ་དང་། ། 

ཁང་བའི་བཙལ་བྱ་ཁང་ཆེན་ཆེད། །
མི་ཆོས་བླ་མ་སྐུར་འདེབས་གསུམ། ། 
ཁྱིམ་སུན་ཤེས་བཞིན་བཤེས་ངོ་དང༌། ། 
ཟས་ཅུང་སྡིག་ལྟ་བརྗོད་པ་ཡི། ། 
གོ་ཡུལ་ཡིན་ཕྱིར་བཅུ་གཉིས་སོ། །
ཞེས་ལྷུང་པ་མཚོ་ཊཱིཀ་སྙུན་བསལ་རིམ་ལྷག་གསུངས། ། 
བསྟན་ལྟར་མ་རྫོགས་སྤྱི་ཡིས་བསྐྱེད་པ་ནི།
འདོན་དང་གནས་ངན་ལེན་དང་ཆོས། ། 
མཚོ་ཊཱིཀ་མ་ལོན་བསལ་བས་བཞི། ། 
བུད་མེད་སྤྱི་ཡིས་སྐྱེས་པ་ནི། ། རབ། ག་ང
འཛིན་པ་འཁྲིག་ཚིག་བསྙེན་བཀུར་སྨྱན། །
དབེན་པར་འདུག་དང་ཉལ་དང་དྲུག ། 
ཁྱིམ་པས་སྐྱེས་པ་སོ་ལྔ་དང་། །
༡༠ ནུབ་ལྷག་མ་ལོན་པ་དང་ལྔ༌། །
རྐུ་གསོད་ལྔ་པོ་མ་གཏོགས་པ། །
བཅོལ་རྫོགས་ཕོ་ཉ་རྣམས་ཞེས་གསུངས། ། ང་
དེ་དག་དངོས་གཞིའི་ཡན་ལག་ཏུ། །
མི་ཡི་འགྲོ་བ་དགོས་པར་བསྟན། །
རང་བཞིན་ཉམས་པ་མིན་ཞེས་པས། ། 
ཤེས་རང་བཞིན་གནས་དགོས་པར་བསྟན། ། 

པའོ༑ ༑ མ་ནིང་མཚན་གཉིས་ཞེས་སོགས་ཀྱིས། །
པ་ནི། མ དེ་དག་མིན་པར་དགོས་པར་བསྟན། །
བུད་མེད་སྤྱིས་སྐྱེས་ཁྱིམ་པ་ཕོ་དང་མོ། 
ཕྱི་རོལ་༢ དོན་བྱེད་ནུས་པ་ཡན་ལག་ཉིད་དུ་རུང་།
ཆ་ལུགས་ཞར་བྱུང་རེག་པ་ཐ་སྙད་འདྲ་གསུངས་ཀྱང༌། །
ཏེ།ཕྱི་༢ དོན་མི་གོ་ལ་རེག་པའི་ལྷག་མ་བྱུང༌། ། 
ཀྱང་ལ་དེ་ཡང་མི་ཡིན་དགོས་ལ་ཤེས་རང་བཞིན། །
རབ་བྱང་གནས་པའི་ཕྱེད་ཕྱིར་ཐ་སྙད་ཕྱེད་གཉིས་བསྐྱེད། ། 
ཁྱིམ་པས དེ་དག་རྫུན་སྨྲའི་ཐ་སྙད་ཡུལ་མ་ཡིན། ། 
ཡན་ལག་དེ་གཉིས་སྨྲ་ཤེས་དོན་གོ་མ་ནིང་མིན། །
ཉི་ཤ་ལ ཐ་སྙད་ལྔ་འོ་ཁྱིམ་པས་བསྐྱེད་པ་རྣམས། །
དེའི་ཚུལ་མཚན་དོན་མཐུན་ཕྱིན་མ་ནིང་མིན་པར་འགྲུབ། །
དེའི་ཕྱིར་ལྔ་ལྡན་ཡིན་ཡང་བཞི་ལྡན་ཟེར། །
རབ་བྱུང་གིས་བསྐྱེད་རྣམས་ནི་གསུམ་ལྡན་ཏེ། །
 མིར་ཡང་གྲུབ་ཕྱིར་མཚན་གཉིས་དོན་ཡོད་དང་། །
མ་ནིང་ཉིད་གྱུར་རབ་བྱུང་ཡོད་པས་དཔྱད། །
ཐ་སྙད་ཁྱབ་པ་མཚོ་ཊཱིཀ་ལས། ། 
༡༢ཨོཾ། །ཥོ་གཞི་ལ་ཐ་སྙད་ཁྱབ་པ་ནི།།ཆ་ཆ་ཌ་ཌལ་ཟལ་བྱ་ཋར་ཡིརོ

རྐུ་དང་སྲོག་གཅོད་མ་གཏོགས་པའི། །
མི་ཡིན་ངེས་བཟུང་ཀུན་ལ་སྦྱར། །
ཁང་པ་ཁང་ཆེན་བསྒོ་གྱུར་ལྔ༌། ། 
བརྟད་བྱུང་དང་ནི་རིམ་པ་གཉིས།
དུས་མིན་སྐྱ་རེངས་ཁྲི་རྐང་བརྡལ། །  
བཅུ་བཞི་མ་གཏོགས་གཞན་རྣམས་ལ། །
གསུངས་སོ་དེ་དག་ལ་ཡང་སྦྱར། ། 
བཅོལ་ཡུལ་ཐ་སྙད་ཁྱབ་པ་ནི། །
བཅོལ་ཡང་རྫོགས་པ་སོ་གཉིས་ལས། ། 
རྐུ་དང་སྲོག་གཅོད་བཞི་བཀོལ་བའི།
།ལྷག་མ་ཉི་ཤུ་བདུན་ལ་སྦྱར། ། 
སྨྱན་དང་ཁང་པ་ཁང་ཆེན་དང༌།
ཆ་གཉིས་དྲུག་དང་བྱིན་ཕྲོག་དང་། །་
ཐ་ག་གཉིས་སྐྲོད་རིན་ཆེན་རེག།ལས
དངངས་སྦེད་བཅུ་གཉིས་མ་གཏོགས་ལ། །
གསུངས་སོ་དེ་དག་ལ་ཡང་སྦྱར།
ཞེས་གསུངས་དོན་ནི་བཙལ་བར་བྱ། ། །
ཞེས་པའོ། ། 
གཞི་ལ་ཁྱིམ་པ་ཡན་ལག་ཏུ་དགོས་པའི་ལྟུང་བ་འཆད་པ་ལ། མདོ་རྩ་བ་ལས། ཕྱི་
རོལ་པའི་རབ་ཏུ་བྱུང་བ་དང་མ་ཆགས་པ་དང་ཉམས་པ་དག་ནི་ཕྱེད་ཉིད་ཁྱིམ་པའོ། །ཞེས་

པའོ༑ ༑མདོ་འདིས་བསྟན་པའི་ཡན་ལག་ཁྱིམ་པ་ཡིན་པ་དེ་ཡིན་ལ། དེ་ལ་ཁྱིམ་པ་ཞེས་
པ་ནི། མཚོ་ཊཱིཀ་གཞི་སྨད་ཤོག ༡༤༡ ལས། ཁྱིམ་པ་ཞེས་པ་ནི། ཆུང་མ་དང་བཅས་པ་
ཁོ་ནར་མ་ཟད་ཀྱི། ཡང་དག་པ་བླངས་པ་སྔོན་དུ་བཏང་བའི་སྒོ་ནས་རབ་ཏུ་བྱུང་བ་རྣམ་
གཉིས་ཀྱི་ཆ་ལུགས་དང་སྡོམ་པ་གང་ཡང་མི་ལྡན་པའི་གང་ཟག་སྟེ། ཞེས་གསུངས་པ་ལྟར།
ཕྱི་རོལ་པ་དང་། ནང་པའི་རབ་བྱང་ཅི་རིགས་བླང་པ་ལ་འཇུག་པའི་སྒོ་ནས་དེ་གཉིས་ཀྱི་
ཆ་ལུགས་དང་སྡོམ་པ་གང་ཡང་མི་ལྡན་པའི་གང་ཟག་ཞིག་ལ་འཇོག་ལ། དེ་ཡང་ཕྱི་རོལ་
པའི་རབ་བྱུང་དང་ནང་པའི་དགེ་ཚུལ་ཕ་མ་གཉིས་དང་དགེ་སློབ་མ་སྟེ་བཞི་པོ་ཁྱིམ་པ་མིན་
ཏེ༑ ཕྱི་ནང་གི་རབ་བྱུང་ཡང་དག་པར་བླངས་པའི་གང་ཟག་ཡིན་པའི་ཕྱིར། སྡོམ་པ་བླངས་
ཀྱང་མ་ཆགས་པ་དང་འཆབ་བཅས་ཀྱིས་ཉམས་པ་གཉིས་ཀྱང་ཁྱིམ་པ་མ་ཡིན་ཏེ། ནང་པའི་
རབ་བྱུང་ཡང་དག་པར་བླངས་པའི་ཕྱིར་རོ། །མདོ་འདིས་ཁྱིམ་པ་ཡིན་པའི་ཡན་ལག་འདི།
ཁྱིམ་པས་བསྐྱེད་པའི་ལྟུང་བ་སོ་ལྔ་པོ་ལ་སྦྱོར་ཞིང་། དེ་ཡང༌། ལྟུང་བ་བཅོ་ལྔ་ལ་ཁྱིམ་པ་
ཡན་ལག་ཏུ་དགོས་པ་ལུང་ཞུ་བ་ལས་དངོས་སུ་གསུངས་པ་ལ་ཚིག་ཚོགས་བསྐྱངས་ཤིང་།
ཉི་ཤུ་ལ་མདོར་བསྡུས་སྦྱོར་བ་ཡིན་པས་མདོ་འདི་གཉིས་ཚོགས་ཀྱི་མདོར་འཇོག་གམ་སྙམ།
དེའི་ཚུལ་ནི་མཚོ་ཊཱིཀ་གཞི་སྨད་ཤོག ༡༤༠ ལས། དེ་ཡང་ལུང་ཞུ་བ་ལས།
ཁྱིམ་སུན་འབྱིན་དང་གོས་སློང་དང༌། ། 
སློང་རིགས་རིན་ཐང་སོ་སོ་བསྐུར། ། 
ལྷུང་བཟེད་སློང་དང་རས་ཆེན་འཚོལ། །
ཕྱེ་དང་བསོད་པ་མགྲོན་གཉེར་དང༌། ། ཟས་བཅས་བཅོ་ལྔའི་ཡུལ་ལ་གསུངས། ། 

ཞེས་གསུངས་ཏེ། དེ་རྣམས་ལ་ཁྱིམ་པ་ཡན་ལག་ཏུ་དགོས་པ་ལུང་ཞུ་བ་ལས་གསུངས་སོ།།
མངོན་མཚན་ཉོ་འཚོང་ཐ་ག་གཉིས། །བརྟད་བྱུང་དང་ནི་སྟོན་པ་དང༌། ། 
ཉལ་གཤོམ་གཉིས་དང་དམག་གསུམ་བདེ། །སྐྱེས་མེད་འགྲོ་རྐུ་དུས་མིན་དང༌། །
སྐྱ་རེངས་སོ་སོར་བཤགས་པ་བཞི། །ཉི་ཤུ་ལ་ཡང་དེ་བཞིན་སྦྱར། ། 
ཞེས་བྱ་སྟེ། ཞེས་གསུངས་པའི་ཕྱིར་རོ། ། 
སྐབས་འདིར། ཁ་ཅིག་ན་རེ། ཕྱི་རོལ་པའི་རབ་ཏུ་བྱུང་བ་དང་ཞེས་སོགས་ཀྱི་མདོ་
འདི་ཆོས་ཅན། གཉིས་ཚོགས་ཀྱི་མདོ་ཡིན་པ་མི་འཐད་པར་ཐལ། ཚིག་བསྐྱུངས་ཁོ་ནའི་
མདོ་ཡིན་པའི་ཕྱིར། དེར་ཐལ། མདོ་འདིས་ཁྱིམ་པ་ལས་གྱར་པའི་ལྟུང་བ་སོ་ལྔ་པོའི་གཞི་
ལ་ཁྱིམ་པ་ཡིན་པ་ཡན་ལག་ཏུ་དགོས་པར་བསྟན་ཞིང་། ཁྱིམ་པ་ལས་གྱུར་པའི་ལྟུང་བ་སོ་
ལྔ་པོ་ཐམས་ཅད་ཀྱི་ཡུལ་ལ་ཁྱིམ་པ་ཡན་ལག་ཏུ་དགོས་པ་ལུང་ལས་དངོས་སུ་གསུངས་པའི་
ཕྱིར་ཏེ། ཁྱིམ་སུན་འབྱིན་སོགས་ལྟུང་བ་བཅོ་ལྔ་ལ་ཁྱིམ་པ་ཡན་ལག་ཏུ་དགོས་པ་ལུང་ཞུ་
བ་ལས་དངོས་སུ་གསུངས་ཤིང༌། མངོན་མཚན་དང་ཉོ་འཚོང་སོགས་ལྷག་མ་ཉི་ཤུ་པོ་ལ་
ཁྱིམ་པ་ཡན་ལག་ཏུ་དགོས་པ་ལུང་རྣམ་འབྱེད་ལས་དངོས་སུ་གསུངས་པའི་ཕྱིར་ཏེ། མཚོ་
ཊཱིཀ་འདི་ཐད་ལས། ཉི་ཤུ་པོ་འདི་དག་ལ་ཁྱིམ་པ་ཡན་ལག་ཏུ་དགོས་པར་ལུང་ཞུ་བ་ལས་
མ་གསུངས་ཀྱང་དེ་དག་ཕལ་ཆེར་ལུང་རྣམ་འབྱེད་ལས་ནི་ཡུལ་ཁྱིམ་པ་ཡན་ལག་ཏུ་དགོས་
པར་དངོས་སུ་གསུངས་སོ། །ཞེས་གསུངས་པའི་ཕྱིར་ཟེར། ཡང་འགའ་ཞིག་གིས་གཞན་
ཡང་༑ མདོ་འདི་ཆོས་ཅན། རྣམ་འབྱེད་ལས་ཀྱང་བཏུས་པའི་མདོར་འཇོག་རིགས་པར་
ཐལ༑ རྣམ་འབྱེད་ལས་གསུངས་པ་མདོ་འདིར་བསྡུས་པའི་ཕྱིར། འདོད་ན། སྤྱིར་བསྟན་
གྱི་མདོ་རེ་ལྔའི་ནང་ནས་རྣམ་འབྱེད་ལས་བཏུས་པ་ལ་གོང་དུ། སྡོམ་ལས།
རང་བཟོ་མ་ཡིན་མི་ལ་དུད་འགྲོ་དང་། །མ་ཆོས་འ༩་པ་ལས།
༢ བཀག་པས་བཟང་དང་འདྲ་གསུམ་རྣམ་འབྱེད་གསུངས། ། ་པའོ། །ཞེས་

ཞེས་ལུང་རྣམ་འབྱེད་ལས་བཏུས་པ་ལ་མདོ་ཚན་གསུམ་ལས་མ་བཞག་པ་དང་འགལ་ལོ་ཞེས་
ཟེར་རོ། ། 
སྡོམ་ལས། 
ཁྱིམ་པ་ལས་གྱུར་ཕྱི་པའི་རབ་བྱུང་བ།།ཀྱི
ཞེས་གསུངས་ཁྱིམ་པ་ཕོ་ཡིས་བསྐྱེད་པ་ནི། ། ཁ
དམག་གསུམ་རྐུན་མ་དང་འགྲོ་བཞི། ། 
ཁྱིམ་པ་མོ་ཡིས་བསྐྱེད་པ་ནི། ། ས།། 
ཆོས་སྟོན་ལམ་འགྲོ་རྣམ་པ་གཉིས། ། 
གང་ཡང་རུང་ངམ་སྤྱིས་བསྐྱེད་ནི། །
ཁྱིམ་སུན་འབྱིན་དང་སློང་སོགས་ལྔ༌། ། 
ལྷུང་བཟེད་འཚོལ་དང་རས་ཆེན་འཚོལ། ། 
སྦྱོར་བཅུག་ཡང་ཡང་འདུག་གནས་དང་།
༼མའི་ལྷཆཕྱེ་དང་བསོད་པ་མགྲོན་གཉེར་དང་། །
༡༡ཥོཊ་ཤུ་ཟས་བཅས་བཅོ་ལྔ་ཞུ་བར་གསུངས། ། 
སློང་མིན་མངོན་མཚན་ཉོ་འཚོང་ཐ་ག་གཉིས། ། 
བརྟད་བྱུང་དང་ནི་སྟོན་པ་དང༌། །
བྱིས་པསྙི ཉལ་གཤོམ་གཉིས་དང་དམག་གསུམ་བདེ། །
བའི་ནང་སྐྱེས་མེད་འགྲོ་རྐུ་དུས་མིན་དང༌།
ཐལ༑ སྐྱ་རེངས་སོ་སོར་བཤགས་པ་བཞི། ། ཞེས་དཔེ།
དགེ་ཚུལ་ཉི་ཤུ་ཕལ་ཆེར་རྣམ་འབྱེད་གསུངས། །་

བསྔོས་བསྒྱུར་འདུལ་འཛིན་གསུངས་ཀྱང་བམ་ལྔར་མིན།
མངོན དགེ་སློང་མ་ལས་ཟས་ལེན་འདིར་བགྲངས་པ། ། ། 
ཉལ་གནས་ཀྱི་ཆ་ནས་ཡིན་ཞེས་མཚོ་ཊཱིཀ་གསུངས། ། 
སྐྱ་རེངཕྱི་པ་ཉམས་མ་སྐྱེས་དང་དགེ་ཚུལ་གཉིས། ། 
ཞེས་བྱ་སྟེ། དགེ་སློང་མ་སྟེ་རྟགས་ཅན་དྲུག་པོ་ལས། ། 
ཁྱིམ་པས་བསྐྱེད་པ་རྣམས་ནི་ན་སྨད་གསུངས། །
ཞེས་པའོ། །
རབ་བྱུང་ལས་གྱུར་པའི་ལྟུང་བ་འཆད་པ་ནི། མདོ་རྩ་བ་ལས། དགེ་སློང་དང་དགེ་
སློང་མ་བསྙེན་པར་རྫོགས་པ་ཅན་མ་ཉམས་པ་ཉིད་ནི་བསླབ་པ་དག་ལ་ཡན་ལག་ཡིན་ནོ། །ཞེས་
པའོ༑ ༑མདོ་འདིས་རབ་བྱུང་ལས་གྱུར་པའི་ལྟུང་བ་རྣམས་ཀྱི་ཡུལ་ལ། དགེ་སློང་ཕ་ལས་
གྱུར་པ་དང༌། དགེ་སློང་མ་ལས་གྱུར་པ་དང་། བསྙེན་རྫོགས་སྤྱིས་བསྐྱེད་པ་དང་། དགེ་
ཚུལ་གྱིས་བསྐྱེད་པ་དང་། སྡེ་ལྔ་སྤྱིས་བསྐྱེད་པ་བཅས་ཡོད་ཅིང་། དེ་དག་སོ་སོའི་ཡུལ་
ལ་རང་རང་གི་སྡོམ་པ་གསོ་རུང་ཞིང་མ་ཉམས་པ་ཡན་ལག་ཏུ་དགོས་ཞེས་སྤྱིར་བསྟན་པ་ཡིན་
ལ༑ དེ་ལ་དགེ་སློང་ཕ་ལས་གྱུར་པ་བཞི་བཅུ་རྩ་དྲུག་ནི། མཚན་མཐུན་ཡན་ལག་ཏུ་དགོས་
པ་བཞི་བཅུ་ཐམ་པའི་སྟེང་། 
སྐྲོད་པ་ཅུང་ཟད་གདེང་མ་ལོན། །གྲལ་རིམ་ནགས་བརྟག་བཞི་བཅུ་དྲུག །
ཅེས་གསུངས་པ་ཡིན་ལ། 
མཚན་མཐུན་དགོས་པ་བཞི་བཅུ་ནི། 
སྡོམ་ལས། 
བསྒོ་གྱུར་བཞི་དང་འཕྲོག་པ་དང་། ། 

བསྔོས་བསྒྱུར་སྐྱོན་དང་ཕྲ་མ་དང༌།
སྐྱོ་སྔོགས་གནས་ངན་བཤེས་ངོ་དང༌།
ཁྱད་གསོད་འཕྱ་བསྒོ་ཁྲི་དང་གདིང༌། །
ཚེ་བདེ་དང་འདུན་པ་ཆོས་དང་སྨྲ། །
 ཉེར་འཇོག་ཉན་རྣ་མ་སྨྲས་འགྲོ། ། 
ཞེས་པ་དང་མ་གུས་ཟས་བཅས་ད་གདོད་ཁྲི། ། 
རབ་༢ གདལ་དང་སེང་གེ་ལས་གྱུར་ཏེ།
དེ་ལྟར་བཞི་བཅུ་ཐམ་པ་འོ། །
ཞེས་པའོ། ། སྐབས་འདིར། ཁ་ཅིག་གིས་དགེ་ཚུལ་བསྙིལ་བ་སྡུད་པ་ཆོས་ཅན། འདིར་དགེ་སློང་
ཕ་ལས་གྱུར་པར་བགྲངས་མི་རིགས་པར་ཐལ། ལྟུང་བ་དེའི་ཡུལ་དགེ་ཚུལ་ཡིན་གྱི་དགེ་
སློང་མིན་པའི་ཕྱིར། ཟེར། དེ་ལ་ལན་དུ་འགའ་རེས། སྐྱོན་མེད་དེ། ལྟུང་བ་དེ་གང་ལས་
བསྐྱེད་པའི་ཡུལ་དགེ་ཚུལ་ཡིན་གྱི་དགེ་སློང་མིན་ཀྱང་ཐོག་མར་དགེ་ཚུལ་དེ་ལ་དགེ་འདུན་
གྱིས་བསྙིལ་བའི་ལས་མཛད་དགོས་པས་དེའི་ཆ་ནས་འདིར་དགེ་སློང་ཡུལ་དགོས་ཀྱི་ལྟུང་
བའི་ནང་དུ་འདྲེན་པའི་ཕྱིར། ཟེར། དེ་ལ། ཁ་ཅིག་སྔ་མས། ཚུལ་དེ་མི་འཐད་པར་
ཐལ༑ སྡོམ་ལས། དགེ་ཚུལ་གྱིས་བསྐྱེད་བསྙིལ་བ་འོ། །ཞེས་དགེ་ཚུལ་བསྙིལ་བ་སྡུད་པ་
དགེ་ཚུལ་གྱིས་བསྐྱེད་པའི་ནང་དུ་བགྲངས་པའི་ཕྱིར་དང་། དགེ་ཚུལ་དེ་ལ་བསྙིལ་ལས་མཛད་

པ་སྔོན་དུ་འགྲོ་དགོས་ཀྱང་བསྙིལ་ལས་མཛད་པ་པོའི་དགེ་འདུན་རྣམས་བསྙིལ་སྡུད་ཀྱི་ལྟུང་
བ་བསྐྱེད་པའི་གཞིའི་ཡན་ལག་ཏུ་བགྲང་ཚུལ་མེད་པའི་ཕྱིར། དེས་ན། སྐབས་འདིར།
དགེ་སློང་དང་དགེ་སློང་མ་བསྙེན་པར་རྫོགས་པ་ཅན་ཞེས་སོགས་ཀྱི་མདོ་འདིས་དགེ་སློང་
དང་དགེ་སློང་མ་ལས་གྱུར་པའི་ལྟུང་བ་དངོས་སུ་བསྟན་པའི་ཞར་ལ་མ་རྫོགས་སྤྱིས་བསྐྱེད་
དང་༑ རྫོགས་པ་སྤྱིས་བསྐྱེད་དང་། དགེ་ཚུལ་སྤྱིས་བསྐྱེད་བཅས་རབ་བྱུང་ལས་གྱུར་པའི་
ལྟུང་བ་བསྟན་པས་འདིར་དགེ་ཚུལ་བསྙིལ་སྡུད་ཞར་བྱུང་དུ་བགྲངས་པ་ཡིན་ནོ། །ཟེར།
འོན་ཀྱང་འདུལ་འཛིན་གྱིས་བསླབ་བྱ་ཆེན་མོའི་ནང་བསྙིལ་བ་སྡུད་པ་དགེ་འདུན་གྱིས་བསྐྱེད་
པའི་ལྟུང་བ་བཅོ་ལྔའི་ནང་འདྲེན་པར་མཛད་དེ་དེའི་ཤོག ༡་༡ ལས། ལས་དང་འབྲེལ་
བའི་དགེ་འདུན་གྱིས་བསྐྱེད་པ་དུ་ཞེ་ན། 
བསྒོ་བ་ལས་གྱུར་བཞི་དང་ཁྱད་དུ་གསོད། ། 
ད་ལ་ད འཕྱ་བ་བསྒོ་བ་སྡིག་ལྟ་འཛིན་པ་དང༌། །
ཚུལ་གྱིས་སྤངས་པ་རྗེས་ཕྱོགས་བསྙིལ་སྡུད་འདུན་པ་བསྒྱུར། ། 
སྐཎྜི་ཏྲྰཾ་ལས་ཀྱི་གནས་ནས་མ་སྨྲས་འགྲོ་བ་དང༌། །
ཚེ་ཆ བསླབ་གཞི་ཁྱད་གསོད་སོར་བཤགས་གསུམ་པ་དང༌། ། 
མ་ལོན་བསྙེན་པར་རྫོགས་ལ་བཅོ་ལྔ་འོ། ། །
ཞེས་གསུངས་པས་དཔྱད་པར་འཚལ་ལོ། ། 
དགེ་སློང་མ་ལས་གྱུར་པ་ལ་བཅུ་བཞི་ཡོད་པ་ནི། 
སྡོམ་ལས། ། 
དགེ་སློང་མ་ཡིས་བསྐྱེད་པ་ནི། ། 

རོ༑ ༑སྐབས་འདིར། ཁ་ཅིག་ན་རེ། འོ་ན། གཞི་ལ་བསྙེན་རྫོགས་ཀྱི་སྡོམ་པ་མ་ཉམས་
པའི་ཡན་ལག་དེ་འདིར་བཤད་པའི་དགེ་སློང་ལས་གྱུར་པའི་ལྟུང་བ་ཀུན་ལ་སྦྱོར་བར་ཐལ།
འདོད་པའི་ཕྱིར། འདོད་ན། སྐུར་འདེབས་གསུམ་དང༌། ཕམ་པ་འཆབ་བརྗོད་བཅས་ཀྱི་
ལྟུང་བ་བསྐྱེད་པའི་ཡུལ་གྱི་ཡན་ལག་ལ་བསྙེན་རྫོགས་ཀྱི་སྡོམ་པ་མ་ཉམས་པ་དགོས་པར་ཐལ།
འདོད་པའི་ཕྱིར། འདོད་མི་ནུས་ཏེ། མ་དག་པ་ལ་དག་པར་འདུ་ཤེས་ཏེ་དེ་ལ་ཕམ་ལྷག་
གིས་སྐུར་བ་བཏབ་པ་ན། སྐུར་འདེབས་ཀྱི་ལྟུང་བ་གསུམ་སྐྱེས་པའི་ཕྱིར་ཏེ། གཞི་སྟོད་
དུ་མ་དག་ལ་གཞི་བཅུ་གཅིག་གིས་སྐུར་བ་བཏབ་པས་ལྷག་མར་འགྱུར་བ་གསུངས་པའི་ཕྱིར་
དང༌༑ ཕམ་པ་འཆབ་བརྗོད་ཀྱི་ལྟུང་བ་བསྐྱེད་པའི་ཡུལ་ལ་ཕམ་པས་གོས་པ་ཞིག་དགོས་
པའི་ཕྱིར། དེ་ལ། འགའ་ཞིག་གིས། སྐྱོན་མེད་དེ། སྐུར་འདེབས་གསུམ་དང་ཕམ་པ་
འཆབ་བརྗོད་གཉིས་ཏེ་ལྟུང་བ་ལྔ་པོ་འདི་རྣམས་ནི་བསྙེན་རྫོགས་ལས་གྱུར་པ་ཡིན་ཀྱང་། ཡུལ་
དེ་ལ་བསྙེན་རྫོགས་རྣམ་དག་གི་ཡན་ལག་མི་དགོས་པའི་དམིགས་བསལ་ཡིན་པའི་ཕྱིར་ཏེ།
འདི་ཐད་མཚོ་ཊཱིཀ་གཞི་སྨད་ཤོག ༡༤༣ ལས། འདི་ལ་དམིགས་བསལ་ལྔ་སྟེ། སྐུར་
འདེབས་གསུམ་དང་ཕམ་པ་འཆབ་བརྗོད་གཉིས་སོ། །ཞེས་གསུངས་པའི་ཕྱིར། དེ་ལ་
འདིར་ཤེས་དགོས་པ་ནི་གནས་ངན་ལེན་འཆབ་བརྗོད་གཉིས་ཡུལ་དགེ་སློང་ཕ་ལས་གྱར་པའི་
ལྟུང་བ་ཞེ་དྲུག་གི་ནང་དུ་བགྲངས་ཡོད་ཀྱང་། སྐུར་འདེབས་གསུམ་ནི་རྗེས་མཐུན་མིང་ཙམ་
གྱི་ནང་དུ་བགྲངས་པས་ཡུལ་དེ་ལ་མཚན་མཐུན་པ་མི་དགོས་སོ། ། 
དེ་ལ་སླར་ཡང་། ལ་ལ་དག་ན་རེ། སྐུར་འདེབས་གསུམ་གྱི་ནང་ནས་ཕམ་པས་སྐུར་
བ་འདེབས་པ་གཞི་མེད་དང་བག་ཙམ་གཉིས་པོ་འདིའི་ཡུལ་དེ་ལ་མ་དག་པས་སྐུར་འདེབས་
གསུངས་པས་ཕམ་པས་གོས་པ་ཡོད་ཀྱང༌། ལྷག་མའི་སྐུར་བ་འདེབས་པ་ལ་མ་དག་པས་
སྐུར་བ་འདེབས་པ་ན་ཡང་། ཡུལ་དེ་ལ་ལྷག་མས་གོས་ཀྱང་ཕམ་པས་གོས་པ་མི་དགོས་པས་

སྐུར་འདེབས་ཀྱི་ལྟུང་བ་དེའི་ཡུལ་ལ་ཕམ་པས་ཉམས་པ་ཡོད་པ་ཇི་ལྟར་འགྲུབ་སྟེ་མི་འགྲུབ་
པའི་ཕྱིར་ན་དམིགས་བསལ་དུ་འགྲོ་ཚུལ་ཇི་ལྟར་ཡིན་ཞེས་དོགས་སློང་མཛད་དོ། །རང་
རེའི་སྡོམ་དུ་དགེ་སློང་ལས་གྱུར་པ་ཞེ་དྲུག་གི་ནང་སྦེད་པ་མ་བགྲངས་ཀྱང༌་། མཚོ་ཊཱིཀ་འདི་
ཐད་ལས། དངངས་སྦེད་གདེང་མེད་ཉི་ཤུ་བསླབ་ཞེས་སྦེད་པ་བགྲངས་ཡོད་ལ། སྦེད་པ་
ནི་རབ་བྱུང་སྤྱིས་བསྐྱེད་ཡིན་པས་དེའི་ཡུལ་བསྙེན་རྫོགས་དགོས་མིན་དཔྱད་པར་བྱའོ། །
ལྟ་མཚན་མཐུན་པའི་ཡན་ལག་འཆད་པ་ལ། མདོ་ནི། མཚན་དང་ལྟ་བ་ཁས་བླངས་
པ་དག་གིས་ནི་རང་གི་ཕྱོགས་ཉིད་ཀྱི་ཁོངས་སུ་གཏོགས་སོ། །ཞེས་པའོ། །མདོ་འདི་དགེ་
སློང་ལས་གྱུར་པ་རྣམས་ཀྱི་ཡུལ་མཚན་མཐུན་པ་དང་ལྟ་བ་མཐུན་པ་ཡན་ལག་ཏུ་དགོས་པ་
སྤྱིར་བསྟན་པ་ཡིན་ལ། དེ་ལ་མཚན་མཐུན་པའི་ཡན་ལག་ནི། དགེ་སློང་ལས་གྱུར་པའི་
ལྟུང་བ་ཐམས་ཅད་ཀྱི་ཡུལ་གྱི་ཡན་ལག་ཏུ་སྦྱར་ལ། ལྟ་བ་མཐུན་པ་ཡང་དགེ་སློང་ཕ་ཡུལ་
དུ་བྱས་པའི་ལྟུང་བ་བཞི་བཅུ་རྩ་དྲུག་གི་ནང་ནས། སྤངས་པ་རྗེས་ཕྱོགས་དང༌། བསྙིལ་
བ་སྡུད་པ་དང༌། སྡིག་ལྟ་མི་གཏོང་བ་དང་། ཉན་རྣ་བྱེད་པ་སྟེ། ལྟུང་བ་བཞི་པོ་དེ་དག་མ་
གཏོགས་པའི་ལྷག་མ་བཞི་བཅུ་རྩ་གཉིས་ཀྱི་ཡུལ་ལ་ལྟ་བ་མཐུན་པ་དགོས་ལ་མཚན་མཐུན་
པ་ནི་དགེ་སློང་ལས་གྱུར་པ་རེ་རེ་བཞིན་གསུངས་པ་འདིར་ཚིག་ཚོགས་བསྐྱུངས་ཤིང་། ལྟ་
མཐུན་གྱི་ཡན་ལག་བསྟན་པ་ལ་གཉིས་ཚོགས་ཡིན་ཏེ། མཚོ་ཊཱིཀ་གཞི་སྨད་ཤོག ༡༤༤
ལས༑ ལུང་ཞུ་བ་ལས། ཡུལ་དགེ་སློང་གིས་བསྐྱེད་པ་ཐམས་ཅད་ལ་མཚན་མཐུན་ཡན་
ལག་ཏུ་དགོས་པར་གསུངས། ཞེས་དང་།
སྐབས་འདིར་ལྟ་བ་མཐུན་མིན་ཞེས་པའི་ལྟ་བ་དེ་བམ་ལྔ་ལས་གསུངས་པ་ལྟར་མི་རྟག་
པ་ལ་རྟག་པར་ལྟ་བ་སོགས་ལ་བྱེད་པར་འདྲ་བ་ཞིག་མཚོ་ཊཱིཀ་ལས་གསུངས་པས། དེ་ལྟར་
ན་སྤངས་བསྙིལ་གཉིས་ཀྱི་ཡུལ་དེ་འདྲའི་ལྟ་བ་མི་མཐུན་པ་དགོས་པ་འཇོག་དཀའ་ཞིང་ཉན་

རྣ་ལའང་ཉན་རྣའི་ཡུལ་གྱི་རྩོད་པ་ལའང་ལྟ་བ་འགྱེད་ཕྱིར་རྩོད་པ་ཁོ་ན་མིན་པར་མི་གདམས་
པ་དང་ལྟུང་བ་དང་ལས་ཀྱི་ཕྱིར་རྩོད་པ་ལ་ཉན་རྣ་བྱེད་པའང་ཡོད་པས་ཡུལ་དེ་ལ་ལྟ་བ་མི་
མཐུན་པ་ཡན་ལག་ཏུ་དགོས་ཚུལ་ལ་དཔྱད་དགོས་སོ། །
ཎཎ་རྟག་ཏུ་སྒྱུཀྵ་འཚོའམཤྩཎྜཀྐ །ཏ
ལྟ་བ་མཐུན་པའི་ཡན་ལག་ནི། འེ་ས། 
སྡོམ་ལས།
བསྒོ་བཞི་གནས་ངན་ཁྱད་དུ་གསོད། །
སྐ་ཥོ ཕྱི་གནོན་འབྱུང་དང་ཉི་ནུབ་ཟས། །
དབེན་འགྲེང་སྤངས་བསྙིལ་མི་སྨྲ་འགྲོ། ། 
ན་ཟས་བཅས་ཁྲི་བརྡལ་བསླབ་བྲལ་ནགས། །
དེ་ག་ནས་བཅུ་དགུ་མ་གཏོགས་གཞན་ལ་གསུངས། ། 
དེ་དག་ལ་ཡང་མདོར་བསྡུས་སྦྱར། །
ཞེས་གསུངས་པའི་ཕྱིར་རོ། །
ཁ་ཅིག་གིས་ལྟ་བ་མཐུན་པའི་དོན་ནི། ལྟུང་བ་བསྐྱེད་པའི་གཞི་ལ་ལྟུང་བ་བསྐྱེད་པའི་
གཞི་ཡིན་པ་འདོད་པ་མཐུན་པ་ལ་བྱེད་ཅིང་། དེ་ལ་འདོད་པ་མི་མཐུན་པ་ནི་ལྟ་བ་མི་མཐུན་
པའི་དོན་ཡིན་ཏེ། འོད་ལྡན་ལས། ལྟུང་བ་བསྐྱེད་པའི་གཞི་ལ་ལྟུང་བ་བསྐྱེད་པའི་གཞིར་
འདོད་པ་མཐུན་པ་ནི་ལྟ་བ་མཐུན་པ་ཡིན་ནོ། །ཞེས་གསུངས་པའི་ཕྱིར་ཞེས་ཟེར། དེ་ལ་
འགའ་ཞིག་གིས། དེ་མི་འཐད་པར་ཐལ། ལྟུང་བ་བསྐྱེད་པའི་གཞི་ལ་ལྟུང་བ་བསྐྱེད་པའི་
གཞིར་འདོད་པ་མཐུན་པ་མི་སྲིད་པའི་ཕྱིར། དེར་ཐལ། མཚོ་ཊཱིཀ་ཤོག ༡༤༤ ལས།
སྔ་མ་ནི་མི་རིགས་ཏེ། དེ་ལྟར་ན་ལྟ་བ་མཐུན་པ་མི་སྲིད་པར་ཐལ། ལྟུང་བ་བསྐྱེད་པའི་

གཞིའི་ཡན་ལག་ནི་དཔག་ཏུ་མེད་ལ། གང་ཟག་གི་རྟོག་པ་ཐ་དད་ཀྱིས་གཞི་དཔག་མེད་
དེ་རྣམས་ལ་འདོད་པ་མཐུན་པ་མི་སྲིད་པའི་ཕྱིར། ཞེས་གསུངས་པའི་ཕྱིར། དེས་ན་བར་
དུ་གཅོད་པའི་གཞི་ལ་བར་དུ་གཅོད་པའི་གཞིར་འདོད་པ་མཐུན་པ་ལ་ལྟ་བ་མཐུན་པ་དང་།
དེ་ལ་འདོད་པ་མི་མཐུན་པ་ལ་ལྟ་བ་མི་མཐུན་པར་འཇོག་སྟེ། གཞི་སྟོད་མཚོ་ཊཱིཀ་ཤོག 
ལས༑ འོ་ན། གང་ཞེ་ན། ལྟ་བ་མཐུན་པའི་དོན་ནི་ཕྱི་མ་ལྟར་ཡིན་ཏེ། བམ་པོ་ལྔ་བཅུ་པ་
ལས༑ མི་རྟག་པ་དང་། སྟོང་པ་དང༌། སྡུག་བསྔལ་བ་དང་། བདག་མེད་པར་ལྟ་བའོ།།
ཞེས་བཤད་པ་དང་ཡང་ཕྱི་མ་མཐུན་ནོ། །ཞེས་གསུངས་པའི་ཕྱིར། ལུགས་ཕྱི་མ་ནི། བར་
དུ་གཅོད་པའི་གཞི་ལ་བར་དུ་གཅོད་པའི་གཞིར་འདོད་པ་མཐུན་མི་མཐུན་གྱི་སྒོ་ནས་ལྟ་བ་
མཐུན་མི་མཐུན་དུ་འཇོག་པ་པཎྜིཏའི་བཞེད་པ་དེར་བཀོད་པ་དེ་ཡིན་པའི་ཕྱིར་རོ། །དེ་ལ་
ཡང་༑ ལ་ལ་དག་ན་རེ། བར་དུ་གཅོད་པའི་གཞི་མཐའ་ཡས་པས་དེ་ཐམས་ཅད་ལ་འདོད་
པ་མཐུན་པ་མི་སྲིད་པའི་ཕྱིར་ཞེས་རྩོད་པར་བྱེད་དོ། །
སྐབས་འདིར། འདུལ་འཛིན་བསླབ་བྱ་ཆེན་མོ་ཤོག 
བཅས་པའི་མཚམས་ལས་འདས་པ་དང་མ་འདས་པ་མངོན་མཐོ་ངེས་ལེགས་ལ་སྒྲིབ་པའི་བར་
ཆད་དུ་འགྱུར་བ་དང་མི་འགྱུར་བར་ལྟ་བ་མཐུན་ཙམ་ཡིན་གྱི་བདག་ཡོད་མེད་ཀྱི་ལྟ་བ་མཐུན་
པ་མིན་ནོ། །ཞེས་གསུངས་སོ། །
གཉིས་པ། གཞི་སེམས་ཅན་མ་ཡིན་པ་ལས་གྱུར་པ་འཆད་པ་ལ། མདོ་ནི། རབ་ཏུ་
བྱུང་བའི་རྫས་དག་ལ་ནི་རུང་བ་ཉིད་དང་ཚད་དང་ལྡན་པ་ལ་སོགས་པ་ཉིད་དོ། །ཞེས་པའོ།།
མདོ་འདིས། གོས་ལས་གྱུར་པའི་ལྟུང་བ་སུམ་ཅུ་རྩ་དྲུག་དང༌། ཟས་སྐོམ་ལས་གྱུར་པའི་
ལྟུང་བ་ཉི་ཤུ་རྩ་གསུམ་དང་། སྣོད་སྤྱད་ལས་གྱུར་པ་ལྟུང་བ་གསུམ་བཅས་ཀྱི་གཞི་ལ་རུང་

བ་དང་ཚད་དང་ལྡན་པ་ལ་སོགས་པའི་ཡན་ལག་དང་ལྡན་པ་དགོས་ཞེས་སྤྱིར་བསྟན་པ་ཡིན་
ནོ༑ ༑དེ་ཡང་ལུང་ལས་ལྟུང་བ་དེ་རྣམས་ལ་སོ་སོར་གསུངས་པ་འདིར་ཚིག་གཅིག་ཏུ་བསྡུས་
ནས་ཚིག་ཚོགས་བསྐྱུངས་པ་ཡིན་ནོ། ། 
དེ་ལ་གོས་ལས་གྱུར་པ་སུམ་ཅུ་རྩ་དྲུག་ནི།
འདི་ལ་གསུམ་སྟེ་གོས་ཀྱིས་ནི། ། 
བསྐྱེད་པ་སོ་དྲུག་མཚོ་ཊཱིཀ་ལས། །
ཨ་ཌོ། ། སྤང་ལྟུང་བཅུ་ཚན་དང་པོ་དང༌། །
སྲིན་བལ་འབའ་ཞིག་ཆ་གཉིས་དང༌། །
སྡོམ་ལས།
ཥོ་དྲུག་དང་མཐོ་གང་ལམ་དང་ནི། ། 
རྨེལ་བ་དང་ནི་ཐ་ག་གཉིས།
འབྱིན་འཕྲོག་སྟོན་ཟླ་ཐ་ཆུང་དང༌། །
དགོན་པ་བ་དང་རས་ཆེན་དང༌། །
བསྔོས་བསྒྱུར་བཤེས་ངོར་གནས་མལ་དང༌། ། 
པ་ད་གོས་གཉིས་ཁ་བསྒྱུར་སྦེད་དང་གདིང༌། །
བརྡལ་ལ་སོགས་པ་ཐ་མ་ལྔ༌། །
ཞེས་པ་ལྟར་རོ། ། ལྷའི་གྲ་ཨ་རྨཎྜ་༢ཁ་ཚང་བཌ་ཌ་ཁྱེར་ཙི་བྷུ་ཥཌ
ཟས་སྐོམ་ལས་གྱུར་པ་རིན་ཕྲེང་ལས་ཉེར་གཅིག་དང་མཚོ་ཊཱིཀ་ལས་ཉི་ཤུ་རྩ་གསུམ་

སྡོམ་ལས། ། གདིང་བ་དང་། རྩ་འབྱུང་དང་། 
བཅལ་སྒོ་ཟས་ལ་བརྟེན་པ་ཉེར་གཅིག་སྟེ། ། 
གསོག་འཇོག་སྦྱོར་བཅུག་ཡང་ཡང་སོགས།།ས་ལས་གྱུར་
གཅེར་བུ་བདེ་དང་མགྲོན་གཉེར་དང༌། ། 
ཆང་དང་ཟས་བཅས་སོར་བཤགས་བཞི། ། 
མཚོ་ཊཱིཀ་འཕྱ་ཟས་བསྣན་ཉེར་གསུམ། །
སྣོད་ལས་གྱུར་པ་གསུམ་ནི། །
ཞེས་གསུངས་ལྷུང་བཟེད་ཁབ་རལ་གསུམ། ། 
༢།ུ་ཎཿཥོ སྣོད་སྤྱད་ལས་སོ་རིན་ཕྲེང་ལས། ། 
ཞེས་གསུངས་པ་ལྟར་རོ། །
སྐབས་འདིར་གོས་དང་ཟས་ལས་གྱུར་པའི་ལྟུང་བ་གྲངས་འདྲེན་ཚུལ་ལ་དཔྱད་ན། མཚོ་
ཊཱིཀ་ལྟར་ན་གོས་ལས་གྱུར་པའི་ལྟུང་བ་གོང་སྨོས་སུམ་ཅུ་སོ་དྲུག་བགྲངས་ལ། དེ་ལ་རིན་
ཕྲེང་ལས་ནི། ཡོངས་གྲགས་ལ་གོས་གྱུར་སོ་དྲུག་ཅེས་གྲགས་མོད། སྦྱིན་འཕྲོག་དང་སྦེད་
པ་གཉིས་ལ་གོས་ལས་གྱུར་པ་ཡིན་པས་མ་ཁྱབ་སྟེ། གོས་ལས་གཞན་པའི་ཡོ་བྱད་སྦྱིན་པ་
འཕྲོག་པ་དང་སྦེད་པ་ལས་ཀྱང་སྦྱིན་འཕྲོག་དང་སྦེད་པའི་ལྟུང་བྱེད་སྐྱེས་པ་ཡོད་པའི་ཕྱིར་
དང་༑ གོས་གྱུར་སོ་དྲུག་གི་གྲངས་འདྲེན་གྱི་ནང་གི་གདིང་བ་ཞེས་པ་ཁྲི་གདིང་མ་བསྡུས་
པ་ལས་གྱུར་པ་འདི་ལ་ཡང་གོས་ལས་གྱུར་པས་མ་ཁྱབ་སྟེ། ཁྲི་མ་བསྡུས་པ་ལས་ཀྱང་ལྟུང་
བ་དེ་བསྐྱེད་པའི་ཕྱིར་གསུངས་ཏེ།

ནོ། །དེ་ཡང་གསུངས་སོ་འོན་ཀྱང་རིན་ཕྲེང་ལས། ། ོང་ལ།།བྲག་ཏུ་བསྡུས་
ནས་ཚིག་ཚོ འཕྲོག་པ་སྦེད་པ་ཡོ་བྱད་ཙམ། ། 
ཡིན་ལ་ཁྲི་ནི་ཁྲི་ལས་ཀྱང་།
ཞེས་གསུངས་པའི་ཕྱིར་རོ། ། 
ཟས་ལས་གྱུར་པ་ལ་རིན་ཕྲེང་དུ་སྔར་སྡོམ་དུ་གསལ་བ་ལྟར་ཉེར་གཅིག་འདྲེན་ལ། འོན་
ཀྱང་༑ མཚོ་ཊཱིཀ་ལས། དེ་དག་གི་སྟེང་འཕྱ་བ་དང༌། ཟས་ཅུང་སྐུར་འདེབས་གཉིས་
བསྣན་པས་ཉེར་གསུམ་འདྲེན་པའི་ཕྱིར། འཕྱ་བ་ནི། དགེ་འདུན་གྱི་ལས་བྱེད་པས་རང་
ལ་གོས་སམ་ཟས་དམན་པ་མ་སྟོབས་པ་ལ་དེ་ལྟར་སྟོབས་སོ་ཞེས་གཞོགས་འཕྱས་བྱེད་པ་ལ་
གསུངས་པས། ལྟུང་བ་དེ་ལ་གོས་གྱུར་དང་ཟས་གྱུར་གཉིས་ཀ་ཡོད་པས་ཟས་གྱུར་ཡིན་
པས་མ་ཁྱབ་ཀྱང་། ཕྱོགས་གཅིག་གི་ཆ་ནས་ཟས་གྱུར་དུ་འདྲེན་ནམ་སྙམ་ལ། འོན་ཀྱང་
རིན་ཕྲེང་དུ་ཟས་ཅུང་སྐུར་འདེབས་འདི་ཟས་ལ་བརྟེན་པའི་ལྟུང་བའི་ནང་དུ་མི་འདྲེན་པའི་
རྒྱུ་མཚན་ད་དུང་དཔྱད་དགོས་སོ། ། 
སྣོད་སྤྱད་ལས་གྱུར་པ་ལ། མཚོ་ཊཱིཀ་ལས་ལྷུང་བཟེད་འཆང་འཚོལ་གཉིས་དང་ཁབ་
རལ་ཏེ་གསུམ་ལས་མ་བགྲངས་ཀྱང་། 
སྣོད་སྤྱད་ལ་བརྟེན་དེ་གསུམ་དང༌། ། 
ལྷུང་བཟེད་གཉིས་དང་གདིང་བ་དང་། ། 
རྩ་འབྱུང་ཁབ་རལ་ཁྲི་རྐང་དགུ །
ཞེས་སྦྱིན་འཕྲོག་དང་སྦེད་པ་དང་རྩ་གདིང་མ་བསྡུས་པ་གསུམ་དང་། དེའི་སྟེང་ལྷུང་བཟེད་

འཆང་འཚོལ་གཉིས་དང༌། གདིང་བ་དང༌། རྩ་འབྱུང་དང། ཁབ་རལ་དང་། ཁྲི་རྐང་
བཅས་སྣོད་སྤྱད་ལ་བརྟེན་པ་དགུ་འདྲེན་པར་མཛད་འདུག་པས་དཔྱད་པར་བྱའོ། །དེ་ལ་
སྐབས་འདིར་རུང་བ་དང་ཚད་ལྡན་གཞིའི་ཡན་ལག་ཏུ་དགོས་པའི་ལྟུང་བ་ལ་གོས་ལས་གྱུར་
པ་དང་། ཟས་ལས་གྱུར་པ་དང་། སྣོད་སྤྱད་ལས་གྱུར་པ་དེ་གསུམ་གྱི་ནང་དུ་མ་འདུས་
པ༑ གནས་ལས་གྱུར་པ་དང་། གསེར་དངུལ་ལ་རེག་པ་སོགས་ནོར་ལས་གྱུར་པ་དང་།
མེ་ལ་རེག་པ་དང་། ཆུ་ལ་རྩེ་བ་དང་། ས་རྐོ་བ་སོགས་འབྱུང་བ་ལས་གྱུར་པའང་ཡོད་དོ།།
གནས་ལས་གྱུར་པ་ལ།
དེ་ལ་སྤྱོད་ལམ་བཞི་ཤོང་གནས། །
དགོས་བ་ཁང་པ་ཁང་ཆེན་དང་། ། 
སྐྲོད་གདིང་ཕྱི་གནོན་འབྱུང་འདུག་གནས།
རིམ་ལྷག་ནུབ་ལྷག་སྤང་དང་བསྙིལ། ། 
གཉིས བུད་མེད་དང་ཉལ་དུས་མིན་འགྲོ།
པ་གཉིས་གྲོང་རྒྱུ་ཕོ་བྲང་འགྲོ་བ་དང༌། །
གང་དལོ་སོ་སོར་བཤགས་པ་དང་པོ་སྟེ། །
པའི་ལོ་བ བཅུ་དྲུག་མཚོ་ཊཱིཀ་བཅུ་གསུམ་གསུངས། །
ཞེས་གསུངས་ལ། དེ་ལ་གནས་གྱུར་བཅུ་དྲུག་ནི་འདུལ་འཛིན་གྱི་བསླབ་བྱ་ཆེན་མོ་ཤོག 
ལས༑ ཁང་པ་ཁང་ཆེན་སྐྲོད་པ་དང༌། །ཞེས་པ་ནས། དེ་ལྟར་གྲངས་ནི་བཅུ་དྲུག་གོ།

ཞེས་གསུངས་སོ། །སྐབས་འདིར། ཁ་ཅིག་གིས། འདུལ་འཛིན་གྱིས་གནས་གྱུར་བཅུ་
དྲུག་བགྲངས་པ་ནི་གནས་ལས་གྱུར་པ་ཙམ་དང༌། མཚོ་ཊཱིཀ་ལས་བཅུ་གསུམ་གསུངས་
པ་སྤྱོད་ལམ་བཞི་ཤོང་པའི་གནས་ཀྱི་དབང་དུ་བྱས། ཟེར། དེ་ལ་ལ་ལས། དེ་མི་འཐད་
པར་ཐལ། འདུལ་འཛིན་ལྟར་ན། གནས་གྱུར་བཅུ་དྲུག་པོ་ཐམས་ཅད་ལ་སྤྱོད་ལམ་བཞི་
ཤོང་ཡན་ལག་ཏུ་དགོས་པའི་ཕྱིར་ཏེ། བསླབ་བྱ་ཆེན་མོ་ཤོག ༩༨ ལས། སྤྱོད་ལམ་བཞི་
ཤོང་པ་ཡན་ལག་ཏུ་དགོས་པའི་ལྟུང་བ་དུ་ཡོད་ཅེ་ན། ཁང་པ་ཁང་ཆེན་སྐྲོད་པ་དང་། །ཞེས་
པ་ནས། དེ་ལྟར་གྲངས་ནི་བཅུ་དྲུག་གོ །ཞེས་གསུངས་པའི་ཕྱིར། ཟེར། དེ་ཡང་མཚོ་
ཊཱིཀ་སྤྱིར་བསྟན་ཤོག ༧༤ ལས། གནས་ལས་གྱུར་པ་བཅུ་གསུམ་དང་། ཞེས་གསུངས་
པ་ཙམ་ལས་བཅུ་གསུམ་གང་ཡིན་ངོས་འཛིན་མཛད་མི་འདུག་ཀྱང༌། གོང་དུ་སྡོམ་དུ་བགྲངས་
པའི་གནས་གྱུར་བཅུ་དྲུག་གི་ནང་ནས། ནུབ་ལྷག་ཉལ་བ་དང་དབེན་པ་འདུག་འགྲེང་གཉིས་
ཏེ༑ ལྟུང་བ་དེ་གསུམ་ནི་སྤྱོད་ལམ་བཞི་ཤོང་མ་ཡིན་པའི་གནས་སུ་ནུབ་ལྷག་ཉལ་བ་དང་འདུག་
འགྲེང་བྱེད་པ་ལས་ཀྱང་སྐྱེས་པ་ཡོད་པས་དེ་གསུམ་དོར་བའི་བཅུ་གསུམ་འདྲེན་ནམ་སྙམ་
སྟེ༑ རྨ་སྡོམ་འདི་ཐད་ལས།
རང་རང་དངོས་གཞི་དམིགས་བསལ་སྤྱོད་ལམ་བཞི། །
མི་ཤོང་ན་ཡང་ལྷན་ཅིག་འདུག་འགྲེང་གསུམ། །
དགག་བྱ་ཆེ་ཕྱིར་དངོས་གཞིར་མཚོ་ཊཱིཀ་གསུངས། །
ཁྱེད་ཚོགཉས་དང་ཁབ་
ཞེས་གསུངས་པའི་ཕྱིར། དེ་གསུམ་ལ་སྤྱོད་ལམ་བཞི་ཤོངས་མི་དགོས་པའི་དམིགས་བསལ་
ཡོད་ཅེས་སྨྲ་ན་འགྲིག་གམ་དཔྱོད། གོང་སྨོས་ཀྱི་ལྟུང་བ་དེ་རྣམས་ཀྱི་གཞི་ལ་རུང་བ་དང་
ཚད་ལྡན་ནམ། ཚད་ལྷག་སྟེ་ཡན་ལག་དེ་དག་སྦྱར་བ་ཡིན་ལ། དེ་སྦྱོར་ཚུལ་ལ། གོས་
དང་༑ ཟས། སྣོད་སྤྱད། དེ་དག་ལས་གཞན་གནས་སོགས་ལ་སྦྱོར་ཚུལ་ཡོད་པ་ལས།

གོས་ལ་ཇི་ལྟར་སྦྱོར་ཚུལ་འདི་ལ་དང་པོ་རུང་བ་ལ། རྒྱུ་རུང་བ་དང་། དབྱིབས་རུང་བ་
དང་༑ ཁ་དོག་རུང་བ་དང་། གནས་སྐབས་རུང་བ་སྟེ་རུང་བ་རྣམ་པ་བཞི་ཡོད་ལ། ཟས་
སྐོམ་ལས་གྱུར་པའི་ལྟུང་བ་རྣམས་ཀྱི་གཞི་ལ། རུང་བའི་ཡན་ལག་སྦྱོར་རྒྱུའི་རུང་བ་ལ་ངོ་
བོའི་སྒོ་ནས་རུང་བ་དང་། ཆོ་གའི་སྒོ་ནས་རུང་བ་གཉིས་ཡོད་པ་ལས། དང་པོ་ངོ་བོའི་སྒོ་
ནས་རུང་བ་ནི། ཟ་བ་དང་། བཅའ་བ་དང༌། བཏུང་བ། སངས་རྒྱས་ཀྱིས་རབ་བྱུང་ལ་
མ་བཀག་ཅིང་གནང་བ་ཡིན་ལ། ཆོ་གའི་སྒོ་ནས་རུང་བ་ནི། ལག་ཉ་དང་། མཚམས་
བཙོས་དང༌། ཞག་ལོན་དང་། རྗེན་བཙོས་དང༌། གསོག་འཇོག་ཏུ་སོང་བ་མ་ཡིན་པའོ།།
སྣོད་སྤྱད་ལས་གྱུར་པ་རྣམས་ལ། ལྷུང་བཟེད་འཆང་འཚོལ་ལྟ་བུ་ལ་རྒྱུའི་སྒོ་ནས་རུང་བ་
ས་ལྕགས་གཉིས་ཅི་རིགས་ལས་གྲུབ་པ་དང་། དབྱིབས་རུང་བ་ཟླུམ་པོ་དང་། ཁ་དོག་
རུང་བ་ནག་པོ་དང་། གནས་སྐབས་ཀྱི་སྒོ་ནས་རུང་བ་སྤྱད་བཟོད་པའོ། །ཁབ་རལ་ལ་རྒྱུ་
རུང་བ་བ་སོ་དང་རུས་པ་དང་རྭ་ལྟ་བུ་ལས་གྲུབ་པ་དང་། དབྱིབས་རུང་བ་འཆང་བ་ལྟ་བུ་
དང་༈ གནས་སྐབས་སྤྲད་བཟོད་པའོ། །
གཉིས་པ་ཚད་ལྡན་གྱི་ཡན་ལག་ནི་གོས་ལ་ཚད་ལྡན་དང་ཚད་ལྷག་ཡན་ལག་ཏུ་དགོས་
པ་གཉིས་ལས། དང་པོ་ལ། སྤྱི་ཚད་དང་རང་ཚད་གཉིས་ཡོད་པ་ལས། སྤྱི་ཚད་ནི། ཁྲུ་
གང་དུ་ལོངས་པ་ཡན་གྱི་ཚད་དང་ལྡན་པའོ། །གཉིས་པ་རང་ཚད་ནི། རང་རང་གི་འཚོ་
བའི་ཡོ་བྱད་ཀྱི་བྱིན་རླབས་ཡོངས་རྫོགས་ཆགས་པའི་ཚད་དང་ལྡན་པའམ་ཁྲུ་གང་ལོངས་ཙམ་
གྱིས་མི་ཆོག་པར་གཞིའི་དངོས་པོའི་གོས་དེ་ཚད་ངེས་ཅན་ཇི་ལྟར་གསུངས་པའི་ཚད་དེ་དང་
ལྡན་པའོ། །ཚད་ལྷག་ནི། རང་རང་གི་ཚད་ལས་ལྷག་པའོ། །ཁོ

དེ་ལྟར་ཉི་ཤུ་རྩ་ལྔ་འོ། ། 
ཞེས་གསུངས་འདུལ་འཛིན་བཅུ་དགུ་གསུངས། ། 
ཞེས་པ་སྟེ། དེ་ལ་རིན་ཕྲེང་ལྟར་ན་སློང་དང་སློང་རིགས་དང༌། སྤགས་དང་སོ་སོར་སྤགས་
བསྐུར་བསྡད་རྨེལ་འཇུག་བཅས་རང་ཚད་ཀྱིས་བསྐྱེད་པའི་ནང་དུ་བགྲངས་སློང་དང༌།
ཡང་༑ འདུལ་འཛིན་གྱིས་དེ་དྲུག་སྤྱི་ཚད་ཀྱིས་བསྐྱེད་པའི་ནང་དུ་བགྲངས་པས་རང་ཚད་
ཀྱིས་བསྐྱེད་པའི་ལྟུང་བ་བཅུ་དགུ་བཞེད་དོ། །
ཚད་ལྷག་ནི་ཁྲི་རྐང་དང་གདིང་བ་དང་རས་ཆེན་དང་གཡན་པ་འགབ་པ་ཚད་ལས་ལྷག་
པའོ༑ ༑དེ་ལ་སྤྱིར་གོས་གྱུར་ལ་སྤྱི་ཚད་ཀྱིས་བསྐྱེད་ཅེས་གོས་ཁྲུ་གང་ལོངས་པ་ཡན་གྱིས་
ལྟུང་བ་དངོས་གཞི་བསྐྱེད་པ་ལ་བྱེད་པས་སློང་སོགས་བཞི་ག་སྤྱི་ཚད་ཀྱིས་བསྐྱེད་ན་སློང་རིགས་
ལ་ལྷག་པ་སློང་བ་གསུམ་དང་ལྷག་པ་མི་སྦྱིན་པའི་ལྟུང་བ་གཉིས་ཏེ་ལྔ་ཡོད་པས་དེ་ལྔ་གོས་
ཁྲུ་གང་ཡན་ཙམ་གྱིས་མི་བསྐྱེད་པ་ངོ་ཏིས་ཤེས་པས་དཔྱད་དགོས་པ་དང་། དེ་བཞིན་སྤགས་
སློང་དང་སོ་སོར་སྤགས་སློང་ལའང་སྦྱིན་བདག་གིས་བསྔོས་ཚད་ཀྱི་སྟེང་དུ་ལྷག་ཁྲུ་གང་ཡན་
དགོས་པས་དཔྱད་དགོས་ལ། རང་ཚད་ཀྱིས་བསྐྱེད་པར་འཇོག་ན་འཚོ་བའི་ཡོ་བྱད་ལྟ་བུར་
མཚོན་ན་རང་རང་གི་ཚད་དང་ལྡན་པར་དགོས་ན་སློང་སོགས་བཞི་པོ་རང་གི་འཚོ་བའི་ཡོ་
བྱད་ཀྱི་ཚད་དང་ལྡན་པ་མི་དགོས་པས་དེ་དག་རང་ཚད་དང་ལྡན་པའི་ནང་དུ་ཇི་ལྟར་འདྲེན་
ཡང་དཔྱད་དགོས་སོ། །ཨོཾ་ཟད་མི ལྷ་ཆ། པའི །ཆུ་བྱ་ན་ཆུས་མི་
ཟས་ལས་གྱུར་པའི་ལྟུང་བྱེད་རྣམས་ལ། ཚད་དང་ལྡན་པ་ཞེས་པའི་ཚད་ནི། ཟ་བ་
དང་བཅའ་བ་ལ་ཁམ་དུ་ལོངས་པ་དང་། བཏུང་བ་ལ་ཧུབ་ཏུ་ལོངས་པའི་ཚད་དང་ལྡན་པའོ།།
སྣོད་སྤྱད་ལས་གྱུར་པ་རྣམས་ཀྱི་ལྟུང་བའི་གཞིའི་དངོས་པོ་ལ་ཚད་དང་ལྡན་ཞེས་པའི་
ཚད་ནི། བྱིན་གྱིས་བརླབ་ཏུ་རུང་བའི་ཚད་ཆེ་འབྲིང་ཆུང་གསུམ་གྱི་ཚད་ཅི་རིགས་དང་ལྡན་

པའོ༑ ༑ཁབ་རལ་ཁབ་གཞུག་ནུས་པའི་གྲགས་སྡེའི་ཚད་ལ་འཇོག་གོ ། ག་ཏུ་དགོས་
གནས་ལས་གྱུར་པ་རྣམས་ལ་སྤྱོད་ལམ་བཞི་ཤོང་པ་དང་། ལྟུང་བ་རང་རང་གི་སྐབས་
ཀྱི་གནས་ཀྱི་ཚད་ཇི་ལྟར་བཤད་པའི་ཚད་དང་ལྡན་པ་ཞེས་སྦྱར་བ་བྱ་བ་ཡིན་ནོ། །
དེ་ལ་ཁ་ཅིག་ན་རེ། འོ་ན། གོས་ལས་གྱུར་པའི་ལྟུང་བ་རྣམས་ཀྱི་དངོས་གཞི་རྫོགས་
པར་སྐྱེས་པ་ལ། གཞིའི་ཡན་ལག་ལ་རུང་བ་དང་ཚད་ལྡན་གཉིས་ཚང་དགོས་པས་ཁྱབ་པར་
ཐལ༑ འདོད་པའི་ཕྱིར། འདོད་ན། ཁ་དོག་མི་རུང་བའི་གོས་འཆང་བའི་ལྟུང་བྱེད་ཆོས་
ཅན༑ ཁྱོད་ཀྱི་གཞིའི་དངོས་པོ་གོས་དེ་རུང་བ་ཡིན་པར་ཐལ། འདོད་པའི་ཕྱིར། འདོད་
མི་ནུས་ཏེ། ཁ་དོག་མི་རུང་བའི་ཕྱིར་དང༌། དེ་བཞིན་དུ། འཁྲུ་གང་ལོངས་པའི་གོས་
དཀར་པོ་བྱིན་གྱིས་མ་བརླབས་པར་ཞག་བཅུར་འཆང་བ་དང་། བལ་ནག་འབའ་ཞིག་ལས་
སྟན་བཅོས་པ་ལའང་ལྟུང་བྱེད་དངོས་གཞི་མི་བསྐྱེད་པར་ཐལ། གཞིའི་དངོས་པོ་རུང་བ་
མ་ཡིན་པའི་ཕྱིར་ཏེ། ཁ་དོག་མི་རུང་བའི་ཕྱིར། དེ་བཞིན་དུ་ཟས་ལས་གྱུར་པ་ལ་གསོག་
འཇོག་བྱེད་པ་དང༌། གསོག་འཇོག་ཟ་བ་ལྟ་བུ་ཆོས་ཅན། དེ་ལྟར་བྱེད་པའི་ལྟུང་བྱེད་དངོས་
གཞི་མི་བསྐྱེད་པར་ཐལ། ལྟུང་བ་དེ་གཉིས་ཀྱི་གཞིའི་དངོས་པོ་རུང་བ་མ་ཡིན་པའི་ཕྱིར་
ཏེ༑ དེ་ཆོ་གའི་སྒོ་ནས་མི་རུང་བ་ཡིན་པའི་ཕྱིར། གཞན་ཡང་ཕྱི་དྲོ་རྟ་ཤ་སོགས་མི་རུང་
བའི་ཟས་ཟ་བ་ལ་ཕྱི་དྲོའི་ཁ་ཟས་ཟ་བའི་ལྟུང་བྱེད་དངོས་གཞི་མི་བསྐྱེད་པར་ཐལ། གཞིའི་
དངོས་པོ་རུང་བ་མ་ཡིན་པའི་ཕྱིར་ཏེ། ངོ་བོའི་སྒོ་ནས་མི་རུང་བའི་ཟས་ཡིན་པའི་ཕྱིར། དེར་
ཐལ༑ སངས་རྒྱས་ཀྱིས་རབ་ཏུ་བྱང་བ་ལ་ཟ་བར་བཀག་པའི་ཟས་ཡིན་པའི་ཕྱིར། རྩ་བའི་
ཐལ་འགྱུར་ལ་འདོད་མི་ནུས་ཏེ། ཕྱི་དྲོ་མི་རུང་བའི་ཟས་ཟ་ན་ཕྱི་དྲོའི་ཁ་ཟས་ཟ་བའི་ལྟུང་
བྱེད་བསྐྱེད་པར་གསུངས་པའི་ཕྱིར། དེར་ཐལ། གཞི་གཅིག་ལ་དུ་མ་ཉིད་བཅས་པ་ལ་ནི་
ཇི་སྙེད་པ་དེ་སྙེད་ཀྱི་ཉེས་པར་འགྱུར་རོ། །ཞེས་པའི་ཐད་ཀྱི་སྡོམ་ལས།

བྱིན་ལེན་མ་བྱས་མི་རུང་གསོག་འཇོག་ཏུ། །
བཞག་པར་གྱུར་པ་དུས་མིན་ཟ་བ་འོ། ། 
ཞེས་ཕྱི་དྲོ་བྱིན་ལེན་མ་བྱས་པ་དང་མི་རུང་བ་དང་གསོག་འཇོག་ཏུ་སོང་བའི་ཟས་ཟ་ན། བྱིན་
ལེན་མ་བྱས་པར་ཟ་བ་དང་། མི་རུང་བ་ཟ་བ་དང༌། གསོག་འཇོག་ཏུ་སོང་བ་ཟ་བ་དང་།
ཕྱི་དྲོ་ཁ་ཟས་ཟ་བའི་ལྟུང་བ་བཞི་སྐྱེས་པར་གསུངས་པའི་ཕྱིར་དང་། ཡང་ཆང་འཐུང་བའི་
ལྟུང་བྱེད་ཆོས་ཅན། གཞིའི་དངོས་པོ་ལ་རུང་བ་ཚང་བར་ཐལ། འདོད་པའི་ཕྱིར། འདོད་
མི་ནུས་ཏེ། ཆང་ནི་ངོ་བོའི་སྒོ་ནས་མི་རུང་བའི་ཟས་ཡིན་པའི་ཕྱིར། ཞེས་རྩོད་ལ། དེ་
བཞིན་དུ། ཚད་དང་ལྡན་པ་ལ་ཡང་འདི་ལྟར་རྩོད་དོ། ། 
འགའ་ཞིག་ན་རེ། གཞིའི་དངོས་པོ་རང་ཚད་དང་ལྡན་པ་ལས་སྐྱེས་པའི་ལྟུང་བ་ཡིན་
ན༑ ཁྱོད་ཀྱི་གཞིའི་དངོས་པོར་གྱུར་པའི་གོས་དེ་རང་ཚད་དང་ལྡན་པ་དགོས་པས་ཁྱབ་པར་
ཐལ༑ འདོད་པའི་ཕྱིར། འདོད་ན། འཁོར་ཡུག་ཏུ་ཁྲུ་གང་ཙམ་ཡོད་པའི་གོས་དེ་ལ་
ཆོས་གོས་རྣམ་གསུམ་གྱི་རྒྱུ་ཡི་བྱིན་རླབས་བྱས་པའི་གོས་དེ་ཞག་གཅིག་གནས་གཞན་དུ་འབྲལ་
ན༑ འབྲལ་ལྟུང་དངོས་གཞི་མི་བསྐྱེད་པར་ཐལ། གཞིའི་དངོས་པོ་དེ་རང་ཚད་དང་ལྡན་
པའི་ཡན་ལག་མ་ཚང་བའི་ཕྱིར་ཏེ། གཞིའི་དངོས་པོའི་གོས་དེ་འཚོ་བའི་ཡོ་བྱད་དུ་བྱིན་
གྱིས་རླབས་པར་འོས་པའི་ཚད་དང་མི་ལྡན་པའི་ཕྱིར། ཆོས་གོས་འབྲལ་ལྟུང་དེ་རང་ཚད་
དང་ལྡན་པའི་ལྟུང་བ་མིན་ཞེས་འདོད་མི་ནུས་ཏེ། འབྲལ་ལྟུང་དེ་རང་ཚད་དང་ལྡན་པ་ལས་
གྱུར་པའི་ལྟུང་བ་ཡིན་པའི་ཕྱིར། འབྲལ་ལྟུང་དེ་རིན་ཕྲེང་ལས་རང་ཚད་དང་ལྡན་པ་ཉེར་
གསུམ་གྱི་ནང་དུ་བགྲངས་ཤིང་། འདུལ་འཛིན་གྱིས་རང་ཚད་ལས་བསྐྱེད་པ་བཅུ་དགུའི་
ནང་དུའང་སོར་བཞག་མཛད་པའི་ཕྱིར་དང༌། སྲ་བརྐྱང་གི་བྱིན་རླབས་ནི་ཆོས་གོས་གསུམ་
རང་ཚད་ལས་ལྷག་པ་ལ་ཡང་ཆགས་པར་གསུངས་པས་སྲ་བརྐྱང་གི་དེ་འདྲའི་གོས་ཞག་གཅིག་

འབྲལ་བའི་ལྟུང་བ་དེ་ཆོས་ཅན། གཞིའི་དངོས་པོ་དེ་རང་ཚད་དང་ལྡན་པ་ཡིན་པར་ཐལ།
འདོད་པའི་ཕྱིར། འདོད་མི་ནུས་ཏེ། དེ་རང་ཚད་ལས་ལྷག་པ་ཡིན་པའི་ཕྱིར། གཞན་
ཡང་རིན་ཕྲེང་གི་ལུགས་ལ་སློང་སློང་རིགས་དང་སྤགས་སློང་དང་སོ་སོར་སྤགས་སློང་བཞི་
ག་ཆོས་ཅན། ཁྱོད་ཀྱི་གཞིའི་དངོས་པོར་གྱར་པའི་གོས་དེ་རང་ཚད་དང་ལྡན་པར་འཇོག་
མི་རིགས་པར་ཐལ། སློང་རིགས་དང་སྤགས་སློང་དང་སོ་སོར་སྤགས་སློང་གསུམ་ཚད་ལྷག་
དང་ལྡན་པའི་ནང་དུ་བགྲངས་རིགས་པའི་ཕྱིར། དེར་ཐལ། གོང་སྨོས་ལྟུང་བ་གསུམ་པོ་
སོ་སོའི་གཞིའི་དངོས་པོར་གྱུར་པའི་གོས་དེ་སྦྱིན་བདག་ཁྱིམ་པས་གོས་ཚད་ལྡན་སྦྱིན་པ་དེ་
ལས་ལྷག་པ་ཞིག་དགོས་པའི་ཕྱིར། རྩ་བར་འདོད་མི་ནུས་ཏེ། སློང་སོགས་བཞི་པོ་དེ་དག་
རང་ཚད་ལྡན་པའི་ལྟུང་བ་ཉེར་གསུམ་གྱི་ནང་དུ་བགྲངས་པའི་ཕྱིར་རོ། །དེ་བཞིན་དུ། འདུལ་
འཛིན་གྱི་ལུགས་ལ། སློང་སོགས་བཞི་ག་ཆོས་ཅན། སྤྱི་ཚད་ལྡན་པའི་ལྟུང་བ་མ་ཡིན་པར་
ཐལ༑ སློང་རིགས་དང་སྤགས་སློང་དང་སོ་སོར་སྤགས་སློང་གསུམ་པོའི་གཞིའི་དངོས་པོར་
གྱུར་པའི་གོས་དེ་ཁྲུ་གང་ལོངས་ཙམ་གྱིས་མི་ཆོག་པར་ཁྱིམ་པས་བསྔོས་ཚོད་དང་སློང་ཚད་
ལས་ཁྲུ་གང་ཡན་གྱིས་ལྷག་པ་དགོས་པའི་ཕྱིར། དེས་ན་རིན་ཕྲེང་དང་འདུལ་འཛིན་སོ་སོའི་
ངོ་ཏིའི་སྐབས་ལས་སོ་སོའི་ལུགས་གཞིར་བཞག་ཚེ་རང་ཚད་དང་སྤྱི་ཚད་ཀྱིས་བསྐྱེད་པའི་
གོ་དོན་གང་ཡིན་དཔྱད་པར་རིགས་སོ། །རྩ་བར་འདོད་མི་ནུས་ཏེ། འདུལ་འཛིན་གྱིས་
སློང་སོགས་བཞི་པོའི་ལྟུང་བ་རྣམས་གོས་སྤྱི་ཚད་ལས་གྱུར་པ་བཅུ་བདུན་གྱི་ནང་དུ་བགྲངས་
པའི་ཕྱིར། རིན་ཕྲེང་ལྟར་ན་བསྐུར་བསྡད་དང་རྨེལ་འཇུག་གཉིས་རང་ཚད་ཀྱིས་བསྐྱེད་
པའི་ནང་དུ་བགྲངས་ཡང་བསྐུར་བསྡད་ཀྱི་གཞིའི་དངོས་པོ་ལ་གོས་ཀྱི་རིན་ཡང་ཡོད་པས་
གོས་ཡིན་པའི་ངེས་པ་མེད་ཅིང་། རྨེལ་འཇུག་ཀྱང་གོས་ཀྱི་རྒྱུ་ནི་བལ་ཡིན་པས་གོས་དངོས་
ཀྱི་ཚད་མེད་པའི་ཕྱིར། ཞེས་རྩོད་དོ། །

ལན་དུ་འགའ་ཞིག་གིས། ཁ་དོག་མ་བསྒྱུར་བའི་གོས་འཆང་བའི་ལྟུང་བའི་གཞིའི་དངོས་
པོའི་གོས་དང༌། ཞག་བཅུ་འཆང་སྤང་གི་གཞིའི་དངོས་པོར་གྱུར་པའི་གོས་དཀར་པོ་དང་།
བལ་ནག་འབའ་ཞིག་ལས་སྟན་བཅོས་པའི་ལྟུང་བྱེད་ཀྱི་གཞིའི་དངོས་པོ་བལ་ནག་བཅས་ངོ་
བོའི་སྒོ་ནས་མི་རུང་བ་ཡིན་ཀྱང་། གཞི་གཞན་གྱི་སྒོ་ནས་རུང་བ་ཡིན་པས། དེ་དག་ལ་
རུང་བའི་ཡན་ལག་ཚང་དུ་རུང་ཞིང་། དེ་བཞིན་ཟས་ལས་གྱུར་པ་ལ་ཡང༌། གསོག་འཇོག་
གཞི་གཞན་གྱི་བྱེད་པ་དང་གསོག་འཇོག་ཟ་བ་ལྟ་བུ་ཆོ་གའི་སྒོ་ནས་མི་རུང་བ་ཡིན་ཡང་།
སྒོ་ནས་རུང་བ་ཡིན་པས་རུང་བའི་ཡན་ལག་ཏུ་ཚང་ལ། ཆང་ལྟ་བུ་དང་ཕྱི་དྲོ་མི་རུང་བའི་
ཟས་རྟ་ཤ་སོགས་ཟ་བ་ནི། སྐབས་འདིར་དམིགས་བསལ་དུ་གསུངས་པས་རུང་བའི་ཡན་
ལག་མ་ཚང་ཡང་དེ་ལ་བརྟེན་པའི་ལྟུང་བ་དངོས་གཞི་བསྐྱེད་དོ། ། ཆར། 
དེ་ལ། འོ་ན་གཞི་གཞན་གྱི་སྒོ་ནས་རུང་བ་ཞེས་པའི་དོན་གང་ཡིན་ཞེས་དྲིས་པ་ལ། འགའ་
ཞིག་གིས། རབ་ཏུ་བྱུང་བས་ལོངས་སྤྱོད་པར་གནང་བ་མིན་ཡང་། ལྟུང་བ་བསྐྱེད་པའི་
གཞིར་གྱུར་པ་ལ་གཞི་གཞན་གྱི་སྒོ་ནས་རུང་བ་ཞེས་འཇོག་ཅེས་ཟེར། དེ་ལ། ཚད་དང་
ལྡན་པའི་ལྷུང་བཟེད་སྐྱ་བོ་འཚོལ་བ་ན་ལྷུང་བཟེད་འཚོལ་བའི་སྤང་ལྟུང་དངོས་གཞི་སྐྱེས་པར་
ཐལ༑ ཡན་ལག་གཞན་ཚང་ཞིང་རུང་བའི་ཡན་ལག་ཚང་བའི་ཕྱིར། གཞི་གཞན་གྱི་སྒོ་
ནས་རུང་བ་ཡིན་པའི་ཕྱིར་ཏེ། ལྷུང་བཟེད་སྐྱ་བོ་རབ་བྱུང་ལ་ལོངས་སྤྱོད་པར་མ་གནང་ཡང་།
དེ་ཉིད་ལྷག་པ་འཚོལ་ན་ལྟུང་བ་ན་སྨད་སྐྱེས་པའི་ཕྱིར་དང༌། ཆང་ཐུང་བའི་ལྟུང་བ་ཆོས་
ཅན༑ གཞིའི་དངོས་པོ་ལ་རུང་བའི་ཡན་ལག་ཚང་བར་ཐལ། ཆང་དེ་གཞི་གཞན་གྱི་སྒོ་
ནས་རུང་བར་འཇོག་པའི་ཕྱིར་ཏེ། ཁྱོད་རབ་བྱུང་གྱིས་ལོངས་སྤྱོད་པར་མ་གནང་ཡང་།
ལྟུང་བ་བསྐྱེད་པའི་གཞིའི་དངོས་པོ་ཡིན་པའི་ཕྱིར། ཆང་དེ་གཞི་གཞན་གྱི་སྒོ་ནས་རུང་བ་
ཡིན་པར་འདོད་མི་ནུས་ཏེ། ཆང་འཐུང་བའི་ལྟུང་བ་དེའི་གཞིའི་དངོས་པོ་ལ་རུང་བའི་ཡན་

ལག་མ་ཚང་ཡང་ལྟུང་བ་དངོས་གཞི་བསྐྱེད་པའི་དམིགས་བསལ་དུ་བཞག་པའི་ཕྱིར་ཏེ།མཚོ་
ཊཱིཀ་གཞི་སྨད་ཤོག ༡༤༦ ལས། དམིགས་བསལ་ནི་དུས་མ་ཡིན་པར་ཟ་བ་དང་གསོག་
འཇོག་ཏུ་གྱུར་པ་དང་ཆང་ལས་གྱུར་པའོ། །ཞེས་གསུངས་པའི་ཕྱིར་ཞེས་རྩོད་དོ། །
ཡང་ལ་ལས། གཞི་གཞན་གྱི་སྒོ་ནས་རུང་ཞེས་པ་ནི། དགེ་སློང་གིས་གོས་སུ་དང་ཟ་
བཏུང་དུ་ཐད་ཀར་ལོངས་སྤྱོད་དུ་མི་རུང་ཡང་དེ་ལས་གཞན་པའི་དོན་དུ་འཆང་རུང་བ་ལ་
བྱེད་ཅེས་ཀྱང་ཟེར། ཡང་འགའ་རེས། ཁ་དོག་གི་སྒོ་ནས་མི་རུང་ཡང་དབྱིབས་ཀྱི་སྒོ་
ནས་རུང་བ་ལྟ་བུ་ལ་འཇོག་གསུངས་པས་དཔྱད་པར་བྱའོ། ། 
སྐབས་འདིར་མཚོ་ཊཱིཀ་ལས་ཁ་དོག་གི་རུང་བ་གསུམ་དང་། དཀར་པོ་དང་ནག་པོའོ།།
ཞེས་དང༌། རིན་ཕྲེང་འདི་ཐད་ལས། ཁ་དོག་རུང་ཚོན་གསུམ་གྱིས་ཁ་འགྱུར་བ་དང་ནག་
པོ་འམ་དཀར་པོ་ལ་སོགས་པ་ཅི་རིགས་པའོ། །ཞེས་སྔོ་སེར་དམར་གསུམ་དང་དཀར་ནག་
གཉིས་ཀྱང་ཁ་དོག་རུང་བར་བཞག་འདུག་ཅིང༌། འོན་ཀྱང༌། རྨ་སྡོམ་འདི་ཐད་ལས།
གོས་རྒྱུ་བདུན་ནོ་ཁ་དོག་ངུར་སྨྲིག་དང་། །དམར་སྔོན་གསུམ་མོ་མི་རུང་དཀར་ནག་གཉིས།།
ཞེས་དཀར་ནག་གཉིས་ཁ་དོག་མི་རུང་བར་གསུངས་སོ། །དེ་བཞིན་དུ་ཁ་དོག་མ་བསྒྱུར་
བའི་གོས་འཆང་བའི་སྐབས་མཚོ་ཊཱིཀ་ལས་དཀར་ནག་སྟོན་པས་བཀག་པར་གསུངས་ལ།
འོན་ཀྱང་རང་རེའི་སྡོམ་གོས་གཞིའི་ཐད་ལས། རུང་བའི་ཚོན་ལྔ་ངུར་སྨྲིག་དམར་སྔོན་དང་།།་ཆོག་ན་
དཀར་ནག་སོགས་ཏེ་མི་རུང་སུམ་བརྒྱ་པར། །
ཞེས་དཀར་ནག་རུང་བར་གསུངས་པ་སྐབས་དོན་དང་མཐུན་པར་དཔྱད་པར་བྱའོ། །ཁ་
དོག་མི་རུང་བའི་མཚན་གཞིར་རིན་ཕྲེང་ལས་ཚོན་ཆེན་བརྒྱད་ལྟ་བུ་ཡིན་གསུངས་པས་ཁ་
དོག་རུང་བའི་དོན་གང་ཡིན་ཡང་དཔྱད་པར་ཞུ་འོ། ། 

མཚོ་ཊཱིཀ་ལས་གསུངས་པ་སྡོམ་དུ་བསྡུས་པ་ལས།
ལྕགས་རིས་བསྐོར་ནང་དཀྱིལ་འཁོར་གཞན་དུ་ཡང་། །
མི་འབྲལ་འབྲལ་ལ་ལྟོས་ནས་རྩིགས་མཚམས་གཙོ། ། 
ཞེས་གསུངས་པའི་དོན་གྲུབ་པའི་ཕྱིར། ཟེར། ཡང་རང་བཞིན་གྱི་མཚམས་གཅིག་གི་
ནང་དུ་དཀྱིལ་འཁོར་བ་བཅད་པའི་ནང་ཆོས་གོས་བཞག་སྟེ། དཀྱིལ་འཁོར་བའི་ཕྱི་རོལ་
དང་རང་བཞིན་གྱི་མཚམས་ནང་དུ་ཉལ་ཏེ་སྐྱ་རེངས་ཤར་ན་ཡང་འབྲལ་ལྟུང་མི་སྐྱེ་བའི་རྒྱུ་
མཚན་གང་ཡིན་དྲིས་པ་ལ། ལ་ལ་དག དགེ་སློང་དང་ཆོས་གོས་གཉིས་ཀ་རང་བཞིན་
མཚམས་གཅིག་གི་ནང་དུ་གནས་པའི་ཕྱིར། ཟེར། འདི་ལ། འགའ་ཞིག་གིས། འོ་ན།
ལྕགས་རི་རྩིག་པ་གཅིག་གིས་བསྐོར་བའི་ནང་དུ་ཡོད་པའི་བདག་པོ་ཐ་དད་པའི་ཁང་མིག་
དུ་མ་ཡོད་ན། ཁང་མིག་གཅིག་ཏུ་ཆོས་གོས་བཞག་སྟེ། དགེ་སློང་ཁང་མིག་གཞན་ཞིག་
ཏུ་ཉལ་ཏེ་སྐྱ་རེངས་ཤར་ཡང་འབྲལ་ལྟུང་མི་སྐྱེ་བར་ཐལ། དགེ་སློང་དང་ཆོས་གོས་གཉིས་
ཀ་རང་བཞིན་གྱི་མཚམས་རྩིག་པ་གཅིག་གིས་བསྐོར་བའི་ནང་དུ་གནས་པའི་ཕྱིར། འདོད་
མི་ནུས་ཏེ། འབྲལ་ལྟུང་འཆད་སྐབས་ཀྱི་མདོ་རྩ་བ་ལས། བདག་པོ་གཅིག་པ་མ་ཡིན་པའི་
བར་གྱི་མཚམས་རྣམས་ནི་ཐ་དད་པ་ཉིད་དོ། །ཞེས་གསུངས་པ་དང་འགལ་བའི་ཕྱིར།
དཀྱིལ་འཁོར་པ་བཅད་ཚུལ་འཆད་པ་ནི། 
གནས་རྟེན་རྡུའི་སྨན་ས
སྡོམ་ལས།
དགོས་དོན་དགེ་འདུན་འདུ་ཆེ་དགེ་སློང་རྣམས། །
 དགེ་གཞན་ཉམས་པ་སྤོང་བ་རྣམ་པ་གཉིས། །
བསྡུས་དོན་གནས་རྟེན་ཆོ་ག་འཇིག་རྒྱུ་བཞི། །

ཕམ་པས་ཉམས་མིན་བསྙེན་པར་མ་རྫོགས་མིན། །
མཚམས་མེད་མ་བྱས་སྡིག་ལྟ་ཅན་མིན་དང༌། ། 
ས་གཞན་གནས་པ་མ་ཡིན་ཐ་དད་མིན། །
 འཁྲུལ་མིན་དཀོན་མཆོག་གཞན་མིན་མཚམས་མཚན་མཐུན། །
ལུས་ཐ་མལ་གནས་ཐ་སྙད་གསུམ་དང་ལྡན། ། 
ཞེས་ཏེ་བཅོ་ལྔའི་ཆོས་ལྡན་ཁ་སྐོང་འོས། ། 
ཞེས་པའོ། །
འདི་ལ། ཁ་ཅིག་གིས། འོ་ན། ལས་ཀྱི་ཁ་སྐོང་དུ་འོས་པ་ལ་ལྟུང་བས་མ་གོས་པའམ།
སྔར་གོས་ཀྱང་བཤགས་པའི་རྐྱེན་ཚང་ན་བཤགས་པས་དག་པ་དང༌། རྐྱེན་མ་ཚང་ན་བྱིན་
གྱིས་བརླབས་པས་དག་པ་ཞིག་དགོས་པར་ཐལ། མ་དག་ན་འཁྲུལ་བཅས་སུ་འགྱུར་བའི་
ཕྱིར༑ འདོད་ན། འོ་ན། ལྟུང་བ་བྱིན་གྱིས་བརླབས་པས་ལྟུང་བ་དག་པར་བྱེད་པར་ཐལ།
འདོད་པའི་ཕྱིར། འདོད་མི་ནུས་ཏེ། བྱིན་གྱིས་བརླབས་པ་ལྟང་བའི་དག་རྒྱ་མ་ཡིན་པའི་
ཕྱིར་ཏེ། མཚོ་ཊཱིཀ་གཞི་སྨད་ཤོག ༢༩༥ ལས། ལྟུང་བ་དག་པའི་རྒྱུ་ལ་དུ་ཡོད་ཅེ་ན་
མིང་རིགས་བརྗོད་པའི་ཕྱིར་བཅོས་དང་། མཐར་བཙལ་བའི་རྐྱེན་མ་འབྱོར་བ་དང་། མཚན་
གྱུར་པ་དང༌། དགྲ་བཅོམ་པ་ཐོབ་པ་དང༌། སྟོང་པ་ཉིད་སྒོམ་པ་དང་ལྔའོ། །ཞེས་བླ་མ་
རྣམས་གསུང་ངོ། །ཞེས་གསུངས་པ་དང༌། དེ་དག་སྟེང༌། སྡོམ་ལས།
བདེན་མཐོང་རྣམ་ཐར་རྟོགས་དང་བྱང་སེམས་སྒོམ། ། 
ཞེས་གསུམ་བསྣན་པས་ལྟུང་བའི་དག་རྒྱུ་བརྒྱད་ལས་ལྷག་པ་མ་གསུངས་པའི་ཕྱིར་དང༌། པཎ་
ཆེན་བསོད་ནམས་གྲགས་པ་མཆོག་གི་འདུལ་བ་གཞི་སྨད་མཐའ་དཔྱོད་ཤོག ༦༦ ལས་
ཀྱང་༑ ལྟུང་བ་བཤགས་པས་ལས་ལ་སྒྲིབ་པའི་ཆ་དག་པར་འགྱུར་བ་དེའི་དོན་ཡིན་པའི་

སྟོད་ཟླ་བའི་མར་ངོའི་ཚེས་གཅིག་ལ་ལེན་དགོས་ཀྱི་དེ་གཉིས་ལས་གཞན་པའི་དུས་ལ་ལེན་
ན་དབྱར་ཁས་ལེན་མི་འཆགས་ཏེ། མདོ་རྩ་བ་ལས། དབྱར་ཟླ་འབྲིང་པོའི་ཕྱི་དེ་ཉིན་བར་
གྱིའོ༑ ༑དབྱར་ཟླ་ཐ་ཆུང་གི་ཉའིའོ། །ཞེས་གསུངས་པའི་ཕྱིར་དང་། འདུལ་འཛིན་རིན་
པོ་ཆེའི་བསླབ་བྱ་ཆེན་མོ་ཤོག ༤༡༦ ལས། དེ་ལྟར་ཡང༌། མེ་ཏོག་ཕྲེང་རྒྱུད་ལས།
གྲོ་ཞུན་ཟླ་བའི་ཚེས་གཅིག་ནས། །སྔ་མའི་དབྱར་ནི་དེ་གཙོ་ཡིན། 
དེ་བཞིན་ཁྲུམས་སྟོད་ཟླ་བ་ཡི། །ཚེས་གཅིག་ཅེས་ནི་ཕྱི་མར་གྲགས། ། 
ཞེས་སོ། །དེ་གཉིས་ལས་གཞན་དུ་ཁས་བླངས་ཀྱང་མི་འཆགས་ཤིང༌། ཞེས་གསུངས་
པའི་ཕྱིར། ཟེར། དེ་ལ། ལ་ལས། འོ་ན། དགེ་འདུན་མང་ཤོས་ཀྱི་གྲོ་ཞུན་ཟླ་བའི་ཚེས་
བཅུ་བདུན་ལ་བཅུ་དྲུག་ཏུ་འདུ་ཤེས་པ་ན། དེ་ཉིན་དབྱར་ཁས་ལེན་ན་དབྱར་ཁས་ལེན་མི་
འཆགས་པར་ཐལ། འདོད་པའི་ཕྱིར། འདོད་མི་ནུས་ཏེ། གསོ་སྦྱོང་གི་སྐབས་སུ་ཚེས་
གྲངས་མང་ཤོས་ཀྱི་འདུ་ཤེས་ལྟར་བྱེད་པ་གསུངས་པ་གང་ཞིག མཚུངས་པའི་ཕྱིར། ཟེར།
དབྱར་གྱི་ཡུན་ཚད་ནི།
སྡོམ་ལས། 
ཡུན་ཚད་ཟླ་བ་གསུམ་མོ་གློ་བུར་གྱི། །
དགག་དབྱེ་བྱེད་ཀྱང་བླངས་ཚེ་ཟླ་གསུམ་ལེན། ། 
ཞེས་པའོ། །
དབྱར་ཁས་ལེན་པའི་ཆོ་ག་ནི།
སྡོམ་ལས།
ཆོ་ག་སྦྱོར་དངོས་མཇུག་གསུམ་སྦྱོར་བ་ལ། །
ལུས་ལ་རིང་སྦྱོར་ཞག་བཅུའམ་ཟླ་ཕྱེད་སྔ་རོལ་ནས། ། 

ཐམས་ཅད་ཀྱི་རང་འཇུག་བྲལ་དང་། སོ་གཅིག་པ་གང་ཟག་ཞིང་མ་ཡིན་པར་གྱུར་པ་ཆོས་
ཅན༑ མ་མར་འཇོག་རིགས་པར་ཐལ། སྲ་བརྐྱང་དབྱུང་བའི་ནུས་ལྡན་ཡིན་པའི་ཕྱིར།
རྩ་བར་འདོད་མི་ནུས་ཏེ། འདིར་མ་མ་སུམ་ཅུ་ལས་མ་བཤད་པའི་ཕྱིར། ཞེས་རྩོད། སྲ་
མ་མ་སུམ་ཅུ་ནི། མཚམས་ལ་རེ་བ་མེད་པའི་མ་མ་བརྒྱད་དང་། མཚམས་ལ་ཡིད་
གཉིས་ཟ་བའི་མ་མ་བརྒྱད། མཚམས་ལ་རེ་བ་ཡོད་པའི་མ་མ་བརྒྱད། རྙེད་པ་ལ་ཡིད་
གཉིས་ཟ་བའི་མ་མ་དྲུག་སྟེ། བརྒྱད་གསུམ་ཉི་ཤུ་རྩ་བཞིའི་སྟེང་དྲུག་བསྣན་པས་སུམ་ཅུའོ།།
དེ་ལས། དང་པོ་མཚམས་ལ་རེ་བ་མེད་པའི་མ་མ་བརྒྱད་ཀྱང་། སྦྱོར་འགྲོ་བཞི་དང་ངེས་
འབྱེད་བཞི་སྟེ་བརྒྱད་ཡིན་ལ། དེ་ལ། སྦྱོར་འགྲོ་བཞི་ནི། འབྲེལ་མེད་གཅིག་དང་འབྲེལ་
བཅས་གསུམ་སྟེ་བཞི་ཡིན་ཞིང་། ངེས་འབྱེད་ལའང་དེ་ལྟར་བཞི་དབྱེའོ། ། 
དེ་ལས། དང་པོ་སྦྱོར་འགྲོ་དང་། ངེས་འབྱེད་ཀྱི་ཁྱད་པར་ནི།
སྡོམ་ལས།
མཚམས་ལ་རེ་མེད་མཚམས་ནང་སྦྱོར་འགྲོ་དང༌། །
མཚམས་ཕྱིར་བསྐྱེད་ན་ངེས་འབྱེད་ཅེས་བྱའོ། །
ཞེས་སོ། ། 
དང་པོ་སྦྱོར་འགྲོ་བཞིའི་ངོས་འཛིན་ནི། 
སྡོམ་ལས། 
ཆམསྦྱོར་བ་འགྲོ་ཚེ་གནས་འདིར་ཟླ་བ་ལྔ་། ། 
མི་འཁོར་སྙམ་ཡང་རྙེད་པར་རེ་བཅས་ན།
དུས་ཀྱི་སྔ་རོལ་དགེ་འདུན་གྱིས་ཕྱུང་ཚེ། ། 
དེ་ཡི་རྙེད་ཐོབ་བྱེད་པ་མཐར་ཐུག་དང་། །

ནུས་ཏེ། དེའི་ཚེ་དགེ་འདུན་མཐའ་དག་གི་སྲ་བརྐྱང་རང་འཇུག་བྲལ་བྱུང་བའི་ཕྱིར་ཏེ། དགེ་
འདུན་མཐའ་དག་གི་རང་འཇུག་བྲལ་གོང་དུ་བཤད་པ་རྣམས་བྱང་བའི་ཕྱིར། ཞེས་རྩོད་
པར་བྱེད་ལ། འགའ་ཞིག་གིས། ལན་དུ། འབྲེལ་བཅས་གསུམ་གྱིས་གང་ཟག་སོ་སོའི་སྲ་
བརྐྱང་དབྱུང་ཚུལ་འདི་ནི། གོང་སྨོས་དགེ་འདུན་ཐམས་ཅད་ཀྱི་རང་འཇུག་བྲལ་བདུན་
བཤད་པ་གང་ཡང་མ་བྱུང་བའི་དབང་དུ་བྱས་ཀྱི། དགེ་འདུན་ཐམས་ཅད་ཀྱི་རང་འཇུག་
བྲལ་གང་རུང་ཞིག་བྱུང་ན་ནི་དེ་མ་ཐག་གང་ཟག་སོ་སོའི་སྲ་བརྐྱང་བྱིན་རླབས་རང་ཞིག་གྱུར་
པས་རྙེད་སྐལ་ལག་ཐོབ་སོགས་ལ་མི་ལྟོས་སོ། །ཞེས་ཟེར། དེ་ལ། ཁ་ཅིག་སྔ་མ་ན་རེ།
དགེ་འདུན་གྱིས་ལས་ཀྱི་སྲ་བརྐྱང་དབྱུང་ནའང་གང་ཟག་སོ་སོའི་སྲ་བརྐྱང་འཇིག་དགོས་པས།
དེའི་ཚེ་འབྲེལ་བཅས་གསུམ་གྱི་དབྱང་ཚུལ་དེ་མི་འཐད་པར་ཐལ། འདོད་པའི་ཕྱིར། འདོད་
མི་ནུས་ཏེ། པཎ་ཆེན་བསོད་ནམས་གྲགས་པ་མཆོག་གི་འདུལ་བ་གཞི་སྨད་འདི་ཐད་ཤོག
༣༧ ལས་ཀྱང༌། བསམ་པ་དེ་གསུམ་མ་སྐྱེས་པའི་གོང་དུ་གཞན་གྱིས་སྲ་བརྐྱང་བྱིན་རླབས་
ཕྱུང་ན་གང་ཟག་དེའི་ཆོས་གོས་ཀྱི་བྱིན་རླབས་མི་འཇིག་སྟེ། རྙེད་པ་ལ་ནི་རེ་བ་ཡོད། འཇིག་
རྒྱུ་གཞན་མེད་པའི་ཕྱིར། ཞེས་གསུངས་པའི་ཕྱིར་དང༌། སྡོམ་ལས་ཀྱང་།
དུས་ཀྱི་སྔ་རོལ་དགེ་འདུན་གྱིས་ཕྱུང་ཚེ། །
ཞེས་ཀྱང་གསུངས་པའི་ཕྱིར་དང༌། དེ་བཞིན་དུ། ཀུན་མཁྱེན་འཇམ་དབྱངས་བཞད་པའི་
འདུལ་བའི་མཐའ་དཔྱོད་གཞི་སྨད་འདི་ཐད་ཤོག ༦༦ ལས་ཀྱང་། རྙེད་པ་ལ་རེ་བ་ཡོད་
ན་གཞན་རྣམས་ཀྱིས་སྲ་བརྐྱང་དབྱུང་ཡང་དགེ་སློང་དེས་མ་ཐོས་བར་དུ་སྲ་བརྐྱང་གི་ཕན་
ཡོན་འཇུག་པའི་ཕྱིར་ཏེ། ཞེས་གསུངས་པའི་ཕྱིར། མཚོ་ཊཱིཀ་གཞི་སྨད་འདི་ཐད་ཤོག
༢༠༦ལས་ཀྱང༌། གཞན་གྱིས་དུས་ཀྱི་སྔ་རོལ་དུ་ཕྱུང་ཡང་ཡུལ་གཞན་དུ་ཕྱིན་པའི་དགེ་
སློང་དེའི་སྲ་བརྐྱང་མི་འཇིག་སྟེ། ཞེས་གསུངས་པའི་ཕྱིར་རོ། །ཟེར།

བསྡུས་དོན་ནི།
སྡོམ་ལས།
བསྡུས་དོན་དངོས་པོ་ཡུལ་རྟེན་དུས་དང་ཡུན། ། 
ཆོ་ག་འཇིག་པའི་རྒྱུ་བཅས་རྣམ་པ་བདུན། ། 
 དངོས་པོ་མཐའ་གསུམ་གང་རུང་རང་གི་ཡིན། །
 རུང་བ་ཚད་ལྡན་ཆོ་ག་རྫོགས་པ་དང་། ། 
མངོན་སུམ་བྱིན་རླབས་མ་ཟིན་ཆོས་བདུན་ལྡན། ། 
ཡུལ་ནི་དགེ་སློང་ཆོས་བདུན་ལྡན་པ་སྟེ། ། 
རྟེན་ནི་དགེ་སློབ་དགེ་སློང་སྡོམ་གསོ་རུང༌། ། 
ཤེས་གནས་ལུས་ཐ་བྱིན་རླབས་རྐྱེན་ལྡན་བཞི། ། 
དུས་ནི་སྔ་དྲོ་ཡུན་ནི་རང་རང་གི །
དུས་ཀྱི་མཐའ་བར་བྱིན་གྱིས་བརླབ་རུང་བཤད། །
ཆོ་ག་སྦྱོར་དངོས་མཇུག་གསུམ་སྦྱོར་བ་ལ། །
རུང་ཆུ་བཏབ་དང་ལག་བཀྲུས་བྱིན་ལེན་བྱ། །
ཁྱད་བར་བཏུང་བ་བྱིན་གྱིས་རློབ་པ་ལ། །
ཚགས་ཀྱིས་བཙགས་པ་སྔོན་དུ་འགྲོ་དགོས་གསུངས། ། 
དངོས་གཞི་སྔགས་གསུམ་མཇུག་ཏུ་ཐབས་ལེགས་བྱ། །
འཇིག་རྒྱུ་བྱིན་ལེན་འཇིག་རྒྱུ་ཀུན་གྱིས་ཏེ། ། 
དུས་འཕེན་ཟད་དང་སྔགས་ཀྱིས་དབྱུང་སོགས་འཇིག །
བྱིན་ལེན་འཇིག་རྒྱུ་བཅུ་ནི་མཚོ་ཊཱིཀ་ལས། ། 

ཅེས་པ་ལྟར། ལྟུང་བ་བྱུང་བ་ཤེས་བཞིན་མ་མཐོང་ཞེས་པས་ལྟུང་བ་བྱུང་བ་ཁས་མི་ལེན་
པ་གནས་ནས་དབྱུང་བ་དང་། ལྟུང་བ་ཁས་ལེན་ཀྱང་ཕྱིར་མི་འཆོས་པ་གནས་ནས་དབྱུང་
བ་དང༌། སྡིག་ལྟ་མི་གཏོང་བ་གནས་ནས་དབྱུང་བ་དང༌། རྩོད་པ་བཞི་པོ་ཅི་རིགས་ཀྱིས་
འཐབ་ཀྲོལ་བྱེད་པ་བཟློག་ཀྱང་མི་གཏོང་བ་གནས་ནས་དབྱུང་བ་དང༌། དགེ་འདུན་གྱིས་
རྩོད་པ་ཆོས་བཞིན་ཞི་བར་གཏན་ལ་དབབ་ཟིན་ཀྱང་རྩོད་པ་མ་ཞི་བར་གནས་ནས་དབྱུང་བ་
དང་༑ རྩོད་སློང་འཐབ་ཀྲོལ་གྱི་རྒྱུ་ལ་འབད་པ་མི་གཏོང་བ་གནས་ནས་དབྱུང་བ་དང་། དགེ་
སློང་མ་དང་འདྲེས་ཤིང་གནས་པ་གནས་ནས་དབྱུང་བ་བཅས་བདུན་ནོ།།
དེ་ལྟར་མི་མཐུན་པའི་ལས་ཉེར་བདུན་ལས། བསྡིགས་སྨད་བསྐྲད་འགྱེད་བཞི་དང་།
གསོ་སྦྱོང་བཞག་པ་དང་དགག་དབྱེ་བཞག་པ་གཉིས་ཏེ་དྲུག་དང༌། གནས་དབྱུང་བདུན་
ཏེ་བཅུ་གསུམ་པོ་ནི་ནན་ཏུར་གྱི་ལས་ཡིན་ལ། ལྷག་མ་གྲངས་གཞུག་བཞི་དང་བསྒོ་གྱུར་
བཅུ་སྟེ་བཅུ་བཞི་ནི་མི་མཐུན་པའམ་ཆད་ལས་ཡིན་ཀྱང་། ནན་ཏུར་གྱི་ལས་མིན་ནོ། །གོང་
སྨོས་ནན་ཏུར་བཅུ་གསུམ་གྱི་ནང་ནས་བསྡིགས་སྨད་བསྐྲད་འགྱེད་བཞི་དང་གསོ་དགག་བཞག་
པ་གཉིས་ཏེ་དྲུག་ནི་དམའ་འབེབ་པའི་ལས་ཡིན་ཀྱང་སྤངས་པའི་ལས་མིན་ལ། གནས་དབྱུང་
བདུན་ནི། གང་ལ་ལས་དེ་བྱེད་པའི་ཡུལ་དེ་དང་ཆོས་དང་ཟང་ཟིང་ལྷན་ཅིག་སྤྱོད་པ་སྤངས་
དགོས་པས་ན་སྤངས་པའི་ཞེས་ཀྱང་ཞེས་བྱ་སྟེ། བུ་སྟོན་གྱི་ལས་ཊཱིཀ་ཤོག ༡༤ ལས།
དེ་ལྟར་བདུན་པོ་དེ་དགེ་འདུན་གྱིས་ཆོས་དང་ཟང་ཟིང་གི་ལོངས་སྤྱོད་ཀྱིས་སྤངས་པའི་ཕྱིར་
སྤངས་པའི་ལས་ཞེས་བྱ། སྔར་གྱི་དྲུག་པོ་དམའ་འབེབ་པའི་ལས་ཞེས་བྱའི་སྤངས་པའི་ལས་
མ་ཡིན་ལ། ཞེས་གསུངས་པའི་ཕྱིར། 
སྐབས་འདིར་དཔྱད་ན། སྤྱིར་ནན་ཏུར་གྱི་ལས་ལ་ལུང་ལས་དངོས་སུ་གསུངས་པ་བཅོ་
ལྔ་དང༌། མདོར་བསྡུས་སྦྱར་བ་གསུམ་སྟེ་བཅོ་བརྒྱད་ཡོད་ཀྱང༌། འདིར་བགྲངས་པའི་

པ་དང་སྒྲུབ་བྱེད་དགེ་འདུན་གྱིས་ཀྱང་དེ་ལྟར་ལོན་པ་འདུ་ཤེས་ཡོད་ན་སྡོམ་པ་སྐྱེ་བ་ལྟ་བུ་ཡུལ་
ཆོས་འགའ་ཞིག་ལ་འདུ་ཤེས་གཙོ་བའི་དམིགས་བསལ་ཡང་ཡོད་པར་གསུངས་སོ། །སྒྲུབ་
བྱེད་དགེ་འདུན་དང་མཁན་པོ་དང་ལས་བྱེད་པ་པོ་སོ་སོ་ལ་འོས་ཆོས་དགོས་པ་དེ་དག་མ་ཚང་
ཡང་ཕན་ཚུན་འདུ་ཤེས་ཡོད་ན་ལས་དེ་དང་དེ་འཆགས་པ་ལ་ནི་འདུ་ཤེས་གཙོ་བར་གསུངས་
ཏེ༑ དཔེར་ན། མཁན་པོ་དོན་ལ་སྡོམ་མེད་ཁྱིམ་པ་ཡིན་པ་དང་ཚུལ་ཁྲིམས་མ་དག་ཀྱང་
དགེ་འདུན་དང་བསྒྲུབ་བྱ་ཡུལ་གཉིས་ཀྱིས་རྣམ་དག་ཡིན་པའི་འདུ་ཤེས་ཡོད་ན། བསྙེན་
རྫོགས་ཀྱི་ལས་ཆགས་པ་ཡིན་པའི་ཕྱིར་ཏེ། དེ་ལྟར་ཡང་། མཚོ་ཊཱིཀ་གཞི་སྨད་ཤོག ༢༥༧
ལས༑ འདུ་ཤེས་ནི། གཙོ་ཆེར་གཞིའི་ཡན་ལག་ལ་དམིགས་པའི་འདུ་ཤེས་ཡིན་ལ། དེ་
ལ་གཉིས་ཏེ། སྒྲུབ་བྱེད་ལ་དམིགས་པ་དང་བསྒྲུབ་བྱ་ལ་དམིགས་པའོ། །དང་པོ་ནི། མཁན་
པོ་དང་ལས་བྱེད་པ་ལ་སོགས་པ་རྣམས་དོན་ལ་མཚན་ཉིད་དང་ལྡན་རུང་མི་ལྡན་རུང་སྟེ་མཚན་
ཉིད་ལྡན་པར་འདུ་ཤེས་ན། འདུ་ཤེས་ཀྱི་ཆ་ནས་ལས་ཆགས་ཏེ། མཁན་པོ་ཚུལ་ཁྲིམས་
འཆལ་བ་ལ་ལྡན་པར་འདུ་ཤེས་ན་བསྙེན་པར་རྫོགས་ཞེས་པ་དང༌། འོད་ལྡན་ལས། འདི་
ཙམ་ཞིག་ལས་བྱེད་པ་ལ་ཡང་རྗེས་སུ་སྦྱར་བར་བྱའོ། །ཞེས་གསུངས་པ་དང༌། དེ་དགེ་
འདུན་ལ་ཡང་སྦྱར་ཏེ། དཔྱད་པ་ཐ་སྙད་པ་ཡིན་པར་རྒྱུ་མཚན་མཚུངས་པའི་ཕྱིར་རོ། །དེ་
ཡང་མཁན་པོ་དང་ལས་བྱེད་པ་ལ་སོགས་པའི་དབང་དུ་མཛད་ནས་འོད་ལྡན་ལས། འདུལ་
བ་(ལུང་གཞི་ལས་གསུངས་པ་མཁན་པོ་དང་ལས་བྱེད་པ་ལ་སོགས་པ་)ཐམས་ཅད་ལས་
བྱུང་བའི་དཔྱད་པ་ཐ་སྙད་པ་ལས་ཞེས་བཤད་ཅིང༌། ཡང་དེ་ཉིད་ལས། གལ་ཏེ་དཔྱད་
པ་ཐ་སྙད་པ་མ་ཡིན་ན་བསྟན་པ་སྒྲུབ་པར་ནུས་པར་མི་འགྱུར་རོ། །ཞེས་ཀྱང་བཤད་དོ།།
རིགས་པས་ཀྱང་འདུ་ཤེས་ཀྱིས་བཟུང་བ་དེ་དོན་ལ་ཡིན་པ་དང་འཕྲད་པ་ཡན་ལག་ཏུ་དགོས་
ན་སྒྲུབ་པར་མི་ནུས་པར་འགྱུར་ཏེ། མཁན་སློབ་ལ་སྡོམ་པ་སྐྱེས་མ་སྐྱེས་ལྟ་བུ་དོན་ལ་ཡིན་

མིན་དེ་ནི་ཐ་མལ་གྱི་ཤེས་པས་ངེས་པར་མི་རྟོགས་པའི་ཕྱིར་དང་མངོན་ཤེས་ཀྱིས་རྟོགས་པ་
བཀག་པའི་ཕྱིར་རོ། །གཉིས་པ་བསྒྲུབ་བྱ་ལ་དམིགས་པ་ནི་སྤྱིར་བཏང་ལ་འདུ་ཤེས་ཀྱིས་
བཟུང་པ་དེ་དོན་ལ་ཡིན་པ་དང་འཕྲད་པ་ཡན་ལག་ཏུ་དགོས་ཏེ། སྡོམ་པ་སྐྱེ་བ་ལ་སྐྱེ་བའི་
བར་ཆད་དང་མི་ལྡན་པར་ཡན་ལག་ཏུ་དགོས་ཤིང༌། མཚམས་གཅོད་པའི་ལས་ཆགས་
པ་ལ་སྔར་མཚམས་བཅད་ཟིན་མ་ཡིན་པ་ཡན་ལག་ཏུ་དགོས་པ་ལྟ་བུ་སྟེ། ལུང་གཞི་ལས།
གང་ཟག་མ་བསད་པ་དང་ཕ་བསད་པ་ནི་ཆོས་འདུལ་འདི་ལ་མི་སྐྱེ་བའི་ཆོས་ཅན་ཡིན་པས།
ཞེས་གསུངས་པ་དང༌། བཅད་པ་ཉིད་དུ་ཤེས་པ་ཉིད་ནི་མི་འཆགས་པའི་ཡན་ལག་མ་ཡིན་
(པ་དང་། ཊཱིཀྐ་ལས། མཚམས་བཅད་ཟིན་པ་ཡོད་ན་ཤེས་རུང་མི་ཤེས་རུང་སྟེ་བཅད་
པ་གཞན་མི་འཆགས་པ་ཞེས་བཤད་)ནོ། །ཞེས་གསུངས་པས་གྲུབ་བོ། །དམིགས་བསལ་
ལོ་ཉི་ཤུ་མ་ལོན་པ་ལ་ནི་ལོན་པར་འདུ་ཤེས་ན་དོན་དང་མ་འཕྲད་ཀྱང་ལས་ཆགས་ཏེ། ཞེས་
གསུངས་པའི་ཕྱིར་རོ། །
སྐབས་འདིར་ཅུང་ཟད་དཔྱད་པ་ལ། འདུལ་བའི་དཔྱད་པ་ཐ་སྙད་པར་འཇོག་ཚུལ་ལ་
དཔྱད་པ་དང་། སྐབས་འདིར་ལས་ཆགས་པ་ལ་འདུ་ཤེས་གཙོ་བའི་གནས་ལ་དཔྱད་པ་དང་
གཉིས་ལས། དང་པོ་ལ། ཁ་ཅིག་གིས། འོ་ན། དགེ་སློང་དང་དགེ་སློང་མ་ཡུལ་དགོས་
ཀྱི་ལྟུང་བ་རྣམས་ཀྱི་དངོས་གཞི་བསྐྱེད་པ་ལ་ཡང་ཆོས་ཅན། ཡུལ་དེ་ལ་བསྙེན་རྫོགས་ཀྱི་
སྡོམ་པ་གསོ་རུང་དང་ལྡན་པ་འདྲ་ཤེས་ཡོད་པ་ཙམ་གྱིས་འགྲིགས་པར་ཐལ། ཡུལ་དེ་ལ་
བསྙེན་རྫོགས་ཀྱི་སྡོམ་པ་དངོས་གནས་ལ་ཡོད་དགོས་ན་དེ་ཡོད་པ་ཐ་མལ་གྱི་ཤེས་པས་མི་རྟོགས་
ཤིང་༑ མངོན་ཤེས་ཀྱིས་ལྟ་བ་བཀག་པས་འདུ་ཤེས་ལ་ཇི་ལྟར་གྲགས་པའི་ཐ་སྙད་ཀྱི་སྟེང་
ནས་འཇོག་དགོས་པའི་ཕྱིར་ཏེ། བསྙེན་རྫོགས་ཀྱི་སྡོམ་པ་སྒྲུབ་པ་ན་མཁན་པོ་དང་དགེ་འདུན་
མཚན་ཉིད་དང་ལྡན་པར་བཅས་པ་འདུ་ཤེས་གྲགས་ཚོད་གཞིར་བཞག་པའི་དཔྱད་པ་ཐ་སྙད་

པ་ཡིན་པར་གསུངས་པ་དང་མཚུངས་པའི་ཕྱིར། རྩ་བར་འདོད་ན། འོ་ན། དོན་ལ་སྡོམ་
མེད་ཁྱིམ་པ་ཡིན་ཡང་དགེ་སློང་ཡིན་པར་འདུ་ཤེས་ཡོད་ན། དེ་ལ་བརྡེག་གཟས་སོགས་
བྱེད་ན། དགེ་སློང་ཡུལ་དུ་དགོས་པའི་ལྟུང་བ་དངོས་གཞི་རྫོགས་པར་བསྐྱེད་པར་ཐལ། འདོད་
པའི་ཕྱིར། འདོད་མི་ནུས་ཏེ། དགེ་སློང་དང་དགེ་སློང་མ་ཡུལ་དགོས་ཀྱི་ལྟུང་བ་རྣམས་
ཀྱི་ཡུལ་དུ་རྟགས་ཅན་དྲུག་པོ་གང་རུང་སོང་ན་ལྟུང་བ་ན་སྨད་དང་། ཁྱིམ་པ་ཡུལ་དུ་སོང་
ན་ལྟུང་བ་ཆེས་ན་སྨད་བསྐྱེད་པར་གསུངས་པའི་ཕྱིར་ཏེ། སྤྱིར་བསྟན་གྱི་སྐབས་ཀྱི་མདོ་རྩ་
ལས༑ འདིར་གཏོགས་པ་ལ་ཁྱིམ་པ་ནི་རྟགས་ཅན་ཉིད་ཀྱི་བས་ན་སྨད་དོ། །ཞེས་གསུངས་
པའི་ཕྱིར་དང་། གཞན་ཡང་། ཐོ་ཡོར་ལ་མིར་འདུ་ཤེས་དེ་གསོད་ཐབས་བྱེད་པ་ལ་འདུ་
ཤེས་ཀྱི་བསད་དོ་སྙམ་པ་ཡོད་ན་མི་གསོད་པའི་ཕམ་པ་དངོས་གཞི་བསྐྱེད་པ་དང་། ལྷས་
སྦྱིན་ལ་མཆོད་སྦྱིན་དུ་འདུ་ཤེས་པས་དེ་བསད་པ་ན་མི་གསོད་པའི་ཕམ་པ་དངོས་གཞི་བསྐྱེད་
པ་དང་། ཀུན་སློང་སྤྱི་ཞུགས་མེད་པར་མི་གསོད་དོ་སྙམ་དུ་དུད་འགྲོ་ལ་མིར་འདུ་ཤེས་པས་
བསད་པ་ན་མི་གསོད་པའི་ཕམ་པ་བསྐྱེད་པ་སོགས་ཧ་ཅང་ཐལ་ལོ། །འདོད་མི་ནུས་ཏེ། ལྟུང་
བ་དངོས་གཞི་རྫོགས་པར་བསྐྱེད་པ་ལ་དོན་དང་འདུ་ཤེས་འཕྲད་དགོས་པའི་ཕྱིར། སྤྱིར་
བསྟན་གྱི་མདོ་རྩ་བ་ལས། སྦྱོར་བ་ལ་ནི་འདུ་ཤེས་ཡན་ལག་ཡིན་ནོ། །བསམ་པ་ལ་ནི་དེ་
ཉིད་དོ། །ཞེས་གསུངས་པའི་ཕྱིར། ཞེས་རྩོད་པ་ལ། ལན་འདེབས་པར། འགའ་ཞིག་ན་
རེ༑ འོད་ལྡན་ལས་འདུལ་བའི་དཔྱད་པ་ཐ་སྙད་པར་གསུངས་པ་ནི། སྤྱིར་སངས་རྒྱས་
ཀྱིས་གསུངས་པའི་འདུལ་བ་ལ། སྤང་བྱ་ལྟུང་བའི་རྣམ་གཞག་སྟོན་པའི་ལུང་རྣམ་འབྱེད་
དང་ཕྲན་ཚེགས་ལྟ་བུའི་སྐབས་སུ་ལྟུང་བའི་གཞི་དང་བསམ་པ་དང་སྦྱོར་བ་དང་མཐར་ཐུག་
གི་ཡན་ལག་བསྟན་པ་ན་དེ་དག་རྣམ་པར་གཞག་པ་འདུ་ཤེས་ལ་གང་གྲགས་ཀྱི་དཔྱད་པ་ཐ་
སྙད་པ་གསུངས་པ་མིན་ལ། འོན་ཀྱང་། ལུང་གཞི་ལས། གཉེན་པོ་ཚུལ་ཁྲིམས་དང་ཆོ་

གའི་རྣམ་གཞག་སྟོན་པའི་སྐབས་སུ་བསྙེན་རྫོགས་སྒྲུབ་པ་ན་བསྒྲུབ་བྱ་དང་སྒྲུབ་བྱེད་ལ་ཚང་
དགོས་པའི་ཆོས་རྣམས་ཕལ་མོ་ཆེ་ཡུལ་བསྒྲུབ་བྱ་དེ་དང་སྒྲུབ་བྱེད་དགེ་འདུན་དང་ལས་བྱེད་
པ་པོ་དང་མཁན་པོ་སོགས་སོ་སོའི་འདུ་ཤེས་ལ་གང་གྲགས་གཞིར་བཞག་པའི་དཔྱད་པ་ཐ་
སྙད་པར་འཇོག་པ་ཡིན་ཏེ། མཚོ་ཊཱིཀ་སྤྱིར་བསྟན་སྐབས་ཤོག ༡༢༧ ལས། འདུལ་བ་
ལས་བྱུང་བ་ཐམས་ཅད་དཔྱད་པ་ཐ་སྙད་པ་ཡིན་ཞེས་པ་དེ་མ་གྲུབ་སྟེ། མཁན་པོ་དང་ལས་
བྱེད་པ་པོ་ལ་སོགས་པ་ལུང་གཞིའི་བརྗོད་བྱ་འཇུག་པའི་ཚུལ་ཁྲིམས་ཕལ་ཆེར་དཔྱད་པ་ཐ་
སྙད་པ་ཡིན་མོད་ཀྱི་ལུང་རྣམ་འབྱེད་ཀྱི་བརྗོད་བྱ་ལྡོག་པའི་ཚུལ་ཁྲིམས་ཀྱི་སྐབས་ཀྱི་ལྟུང་བ་
སྡེ་ལྔའི་དངོས་གཞི་རྫོགས་པར་བསྐྱེད་པ་ལ་འདུ་ཤེས་ཀྱིས་བཟུང་བ་ཙམ་གྱིས་མི་འགྲུབ་ཀྱི།
དོན་ཡན་ལག་ཏུ། དགོས་ཏེ་སྔར་བཤད་མ་ཐག་པའི་གཞུང་དེ་དག་དང་དོན་ཇི་ལྟ་བ་ཉིད་
ལ་ནི་དངོས་གཞིའོ། །དོན་ཇི་ལྟ་བ་ཉིད་མ་ཡིན་པ་ལ་ནི་དངོས་གཞི་དང་ཉེ་བའོ། །ཞེས་
གསུངས་པ་དང༌། འོད་ལྡན་རྩ་བ་ལས། 
འདུ་ཤེས་གཙོ་ལ་དོན་ཉིད་ཇི་བཞིན་ན། ། 
ལྟུང་རྫོགས་དོན་ཉིད་ཅི་བཞིན་མིན་ན་ཆུང༌། །
ཞེས་བཤད་པས་སོ། །ཞེས་གསུངས་པའི་ཕྱིར་དང༌། ཡང་དེའི་འཕྲོ་ལས། འོད་ལྡན་
ལས་འདུལ་བ་ཐམས་ཅད་ལས་བྱུང་བའི་དཔྱད་པ་ཐ་སྙད་པ་ཡིན་ཞེས་བཤད་པ་དེ་ཡང་།
འདུལ་བ་ཞེས་པ་ལ་སྒྲ་ཡངས་དོག་གཉིས་ལས། སྒྲ་དོག་པའི་དབང་དུ་བྱས་ན་འདུལ་བ་ཞེས་
པའི་སྒྲ་དེ་གཞི་ལ་འཇུག་གི་རྣམ་འབྱེད་ལ་སོགས་པ་ནི་མ་ཡིན་ཏེ། ཞེས་གསུངས་པའི་ཕྱིར།
ཞེས་སྨྲའོ། །
དེ་ལ་ཡང་། ལ་ལ་ན་རེ། འོ་ན། ལྟུང་བ་དངོས་གཞི་རྫོགས་པར་བསྐྱེད་པ་ལ་ལྟུང་བ་
བྱེད་པ་པོ་དགེ་སློང་དེ་ལྟུང་བ་དེའི་གཞི་དངོས་པོ་མི་ཡིན་པ་དང༌། དུད་འགྲོ་ཡིན་པ་དང༌།

མི་མ་ཡིན་ཡིན་པ་སོགས་ཤེས་པ་མི་དགོས་ན། ལྟུང་བ་བྱེད་པ་པོ་དེས་ཕྱིར་བཅོས་བྱེད་མི་
ཤེས་པར་ཐལ། ཕྱིར་བཅོས་བྱེད་པ་ལ་ལྟུང་བ་གང་ཡིན་ཡང་དེའི་མིང་རིགས་བརྗོད་པའི་
སྒོ་ནས་ཕྱིར་བཅོས་བྱེད་དགོས་པ་གང་ཞིག ལྟུང་བ་དེ་དང་དེའི་གཞི་དེ་གང་ཡིན་མ་ཤེས་
ན་ལྟུང་བ་དེ་སྡེ་ཚན་གང་གཏོགས་དང་དེ་དང་དེའི་ངོ་བོ་མི་ཤེས་པའི་ཕྱིར། ཟེར། དེ་ལ།
འགའ་ཞིག་གིས། སྐྱོན་མེད་དེ། ལྟུང་བ་དེ་དང་དེའི་དངོས་གཞི་བསྐྱེད་པ་ལ་ལྟུང་བ་བྱེད་
པ་པོ་དེས་ལྟུང་བ་དེའི་གཞི་དེ་གང་ཡིན་ཤེས་པ་ཡན་ལག་ཏུ་མི་དགོས་ལ། ཕྱིར་བཅོས་ནི་
རང་ཉིད་ཀྱི་ལྟུང་བ་གང་ཡིན་པར་འདུ་ཤེས་ཡོད་ཀྱང་འདུ་ཤེས་དེ་ཇི་ལྟ་བ་བཞིན་ཕྱིར་བཅོས་
བྱེད་པ་ཡིན་པའི་ཕྱིར་ཏེ། མཚོ་ཊཱིཀ་སྤྱིར་བསྟན་ཤོག ༡༢༨ ལས། ལྟུང་བ་བྱུང་བར་
ཤེས་པ་ནི་ལྟུང་བ་རྫོགས་པའི་ཡན་ལག་ཏུ་མི་དགོས་ལ། ཕྱིར་བཅོས་འདུ་ཤེས་ཀྱི་རྗེས་སུ་
འབྲངས་ཏེ་བྱེད་པའི་ཕྱིར། ཞེས་གསུངས་པའི་ཕྱིར། ཞེས་ལན་གདབ་བོ། ། 
འདི་ལས་འཕྲོས་ཏེ། ལས་གཞིའི་སྐབས་འདིར། མདོ་རྩ་བ་ལས། ལྟུང་བ་བྱུང་བ་ལ་
ནི་འདུ་ཤེས་ཇི་ལྟ་བ་བཞིན་དུ་སྒྲུབ་པར་བྱའོ། །གཅིག་ལ་དེ་ལྟར་བསྙིལ་བ་དང་མི་བསྙིལ་
བ་དང་ཕྱིར་བཅོས་པ་རྣམ་པ་དུ་མ་སྲིད་པ་ཁོ་ནའོ། །ཞེས་གསུངས་ལ། མདོ་འདིས་ལྟུང་
བ་བྱུང་བ་ལ་ཕྱིར་བཅོས་ནི་འདུ་ཤེས་ཇི་ལྟ་བ་བཞིན་དུ་བྱེད་པར་བསྟན་ཏེ། འདི་ཐད་མཚོ་
ཊཱིཀ་ཤོག ༢༦༣ ལས། ལྟུང་བ་བྱུང་བ་ལ་ནི། ལས་ཀྱི་གནས་སུ་འདུས་པའི་ཚེ་ན་ལས་
བྱེད་པའི་དགེ་འདུན་རྣམས་ཀྱི་འདུ་ཤེས་ཇི་ལྟ་བ་བཞིན་དུ་ཕྱིར་བཅོས་བྱེད་དུ་གཞུག་པའམ་
བསྙིལ་བ་བསྒྲུབ་པར་བྱའོ། །ལས་བྱེད་པ་ལས་གཞན་གྱི་དུས་སུ་ཡང་(ལྷག་མ་བྱུང་བ་ལ་
ལྟུང་བྱེད་ཡིན་པར་འདུ་ཤེས་པ་ལྟ་བུ་)རང་གི་འདུ་ཤེས་ཇི་ལྟ་བ་བཞིན་དུ་ཕྱིར་བཅོས་བྱས་
ན་ལྟུང་བ་དག་པར་རིགས་ཏེ། །ཞེས་དང༌། ཡང་དེའི་འཕྲོ་ལས། གང་ཟག་ལྟུང་བ་བྱུང་
བ་གཅིག་ལ་ཕྱིར་བཅོས་སུ་མི་རིགས་པར་ཐལ་ཞེས་སོགས་དང༌། དེ་ལྟར་གསོ་བའི་ལྷག་

མ་མེད་པར་འདུ་ཤེས་ན། བསྙིལ་བ་དང་མི་བསྙིལ་བའི་གཞིར་འདུ་ཤེས་ན་མི་བསྙིལ་བ་
དང་ཕྱིར་བཅོས་པ་(བསྡམ་པའང་བཤགས་པའི་བྱེ་བྲག་)རྣམ་པ་དུ་མ་རིགས་པ་ཁོ་ནའོ།།
ཞེས་གསུངས་སོ། ། 
འདི་ལ། ཁ་ཅིག་ན་རེ། འོ་ན། མི་བསད་པའི་ཕམ་པ་ལ་དུད་འགྲོ་བསད་པའི་ལྟུང་
བྱེད་ཡིན་པར་འདུ་ཤེས་ཏེ། དུད་འགྲོ་བསད་པའི་ལྟུང་བྱེད་ཀྱི་མིང་རིགས་བརྗོད་པའི་སྒོ་
ནས་ཕྱིར་བཅོས་ཚུལ་བཞིན་བྱས་པ་ན་ཆོས་ཅན། དེ་འདྲའི་མི་བསད་པའི་ལྟུང་བ་དེ་དག་
པར་ཐལ། གོང་དུ་དྲངས་པའི་མདོ་རྩ་དང་མཚོ་ཊཱིཀ་ལས་གསུངས་པའི་དོན་གྲུབ་པའི་ཕྱིར།
འདོད་ན། སླར་གང་ཟག་དེས་ལྟུང་བ་དེ་ཕམ་པ་ཡིན་པར་དྲན་ཏེ་ཕམ་པར་འདུ་ཤེས་པ་ན།
ཕམ་པའི་ཕྱིར་བཅོས་སླར་ཡང་བྱེད་མི་དགོས་པར་ཐལ། ལྟུང་བ་དེ་དག་ཟིན་པའི་ཕྱིར།
ཐལ་འགྱུར་གཉིས་པ་དེ་ལ་འདོད་མི་ནུས་ཏེ། མཚོ་ཊཱིཀ་གོང་གི་འཕྲོ་ལས། འོ་ན་གང་ལྟུང་
བ་བྱུང་བ་གཅིག་ལ་ཕྱིར་བཅོས་དུ་མ་རིགས་པར་ཐལ།(ལྟུང་བ་གཅིག་ལ་རེ་འགའ་ལྟུང་
བྱེད་དུ་འདུ་ཤེས། རེ་འགའ་ཉེས་བྱས་ཡིན་པ་འདུ་ཤེས་པ་ལྟ་བུ་)རེ་འཇོག་གི་འདུ་ཤེས་
དུ་མ་སྲིད་པའི་ཕྱིར་ཞེ་ན། འདོད་པ་ཡིན་ཏེ། ཞེས་གསུངས་པའི་ཕྱིར། ་
ཡང༌། ལྟུང་བྱེད་ལ་ཕམ་པ་འཆབ་བཅས་ཀྱི་འདུ་ཤེས་པའི་དགེ་སློང་དེ་ཆོས་ཅན། གནས་
ནས་དབྱུང་རིགས་པར་ཐལ། འདོད་པའི་ཕྱིར། འདོད་མི་ནུས་ཏེ། ཁྱོད་ཕམ་པས་གཏན་
ནས་མ་གོས་པའི་དགེ་སློང་རྣམ་དག་ཡིན་པའི་ཕྱིར། 
མེད་དུ་འདུ་ཤེས་པའི་དགེ་སློང་དེ་ཆོས་ཅན། ཁྱོད་ཕྱིར་བཅོས་ལ་ཞུགས་པ་ན་དགེ་འདུན་
གྱིས་ཁྱོད་ལ་བསླབ་སྦྱིན་གྱི་ལས་བྱེད་དགོས་པར་ཐལ། འདོད་པའི་ཕྱིར། འདོད་ན། ཁྱོད་
ཆོས་ཅན། ཕམ་པས་གོས་པར་ཐལ། བསླབ་སྦྱིན་དགེ་སློང་ཡིན་པའི་ཕྱིར། ཞེས་སོགས་
རྩོད་པ་ལ་འོས་པའི་ལན་ཇི་ལྟར་གདབ་དཔྱད་པར་བྱའོ། ། 

གཉིས་པ། ལས་ཆགས་པ་ལ་འདུ་ཤེས་གཙོ་བའི་གནས་ལ་དཔྱད་པ་ནི། འགའ་ཞིག
འོ་ན། ཡུལ་དབུས་སུ་མ་ཡི་དབྱུང་བ་ལ་ཕ་ཉི་ཤུ་དང་མ་ཉི་ཤུ་སྟེ་བཞི་བཅུ་དགོས་པ་དང༌།
དེ་བཞིན་དབུས་སུ་ཕ་ཡི་དབྱུང་བ་ལ་ཕ་ཉི་ཤུ་དགོས་པ་དང༌། མ་ཡི་མགུ་བ་སྦྱིན་པ་ལ་ཕ་
བཞི་དང་མ་བཞི་སྟེ་བརྒྱད་དགོས་པ་དང༌། དགེ་འདུན་བཞི་ངེས་པར་དགོས་པའི་བཞིའི་
གྲངས་ཚང་རྣམས་ཆོས་ཅན། རང་རང་སྐབས་སུ་བཤད་པའི་གྲངས་མ་ཚང་ན་ཡང་དེ་དང་
དེའི་ལས་འཆགས་པར་ཐལ། སྡོམ་མེད་ཁྱིམ་པ་དང་ཚུལ་ཁྲིམས་མ་དག་པའི་དགེ་སློང་གིས་
ཁ་སྐོང་བྱེད་ཀྱང་དགེ་འདུན་ཕན་ཚུན་དེ་དག་ལ་རྣམ་དག་ཏུ་འདུ་ཤེས་ཡོད་ན་ལས་འཆགས་
པའི་ཕྱིར་ཏེ། བསྙེན་རྫོགས་སྐབས་ཀྱི་མཁན་པོ་ཙམ་མ་ཡིན་པར་སྒྲུབ་བྱེད་དགེ་འདུན་ཡང་
འདུ་ཤེས་ཀྱི་ཆ་ནས་འཇོག་པའི་ཕྱིར། དེར་ཐལ། གོང་དུ་དྲངས་པའི་མཚོ་ཊཱིཀ་ལས། དེ་
དག་དགེ་འདུན་ཡང་སྦྱར་ཏེ། དཔྱད་པ་ཐ་སྙད་པ་ཡིན་པའི་ཕྱིར་ཏེ། ཞེས་གསུངས་པའི་
ཕྱིར༑ རྩ་བར་འདོད་མི་ནུས་ཏེ། གོང་སྨོས་ལས་བཞི་གྲངས་ཚང་ངེས་ཅན་ཡིན་པའི་ཕྱིར་
ཏེ༑ སྡོམ་ལས།
མཚོ་ཊཱིཀ་བཞི་བཅུ་ཉི་ཤུ་བརྒྱད་བཞི་ལས། །
གཞན་ལ་མ་ཚང་ཉེས་བཅས་ཆགས་པར་གསུངས། །
རིན་ཕྲེང་དགུ་ལྔ་གཉིས་ཀྱང་མི་འཆགས་གསུངས། ། 
ཞེས་གསུངས་པའི་ཕྱིར། ཞེས་རྩོད་དོ། །
གསུམ་པ། ལས་ཀྱི་ཆོ་གའི་ངོ་བོ་འཆད་པ་ནི།
སྡོམ་ལས།
ལས་ཀྱི་ངོ་བོ་བརྗོད་པ་ཚང་། །།
མ་ནོར་མ་འཁྲུལ་ཆོས་གསུམ་ལྡན། ། 

ཞེས་པ་སྟེ་བརྗོད་པ་ཚང་བ་དང༌། མ་ནོར་བ་དང༌། མ་འཁྲུག་པ་བཅས་ཆོས་གསུམ་ལྡན་
དགོས་པར་གསུངས་སོ། །
འོན་ཀྱང་དེ་དག་ཇི་བཞིན་མ་ཚང་ཡང་ལས་ཆགས་པའི་དམིགས་བསལ་ནི།
སྡོམ་ལས།
དམིགས་གསལ་རིམ་བཞིན་དོན་གོ་ན།།
གསན་དུ་གསོལ་ཞེས་ཆད་ཀྱང་ཆགས། ། 
བསྡིགས་པ་ནན་ཏུར་བྱ་བའི་གཞིར། ། 
དེ་བསམ་སྨད་པའི་དེ་བྱས་ཆགས།
དོན་གོ་བ་ལ་མ་གནོད་ཕྱིན། ། 
གོང་འོག་ཚིག་འཁྲུག་ན་ཡང་ཆགས། །་མི་གཞོབ་ཆབ་ཚོ་ཀྱི
ཞེས་པ་སྟེ། དེ་ལ་བརྗོད་པ་མ་ཚང་བའི་དམིག་བསལ་ནི་ཚིག་གཙོ་བོ་དང་གཙོ་བོ་མ་ཡིན་
པ་གཉིས་ལས་གཙོ་བོ་མ་ཡིན་པ་གསན་དུ་གསོལ་ཞེས་པ་ལྟ་བུ་ཆད་ཀྱང་ལས་ཆགས་པ་དང་།
མ་ནོར་བའི་དམིགས་བསལ་ལ་བསྡིགས་པ་ནན་ཏུར་གྱི་ལས་བྱ་བའི་གཞིར་བསྡིགས་པ་ནན་
ཏུར་གྱི་ལས་ཡིན་པར་བསམ་སྟེ། སྨད་པ་ནན་ཏུར་བྱེད་ཀྱང་ལས་དེ་ཆགས་པ་དང་། ཚིག་
སྔ་ཕྱི་འཁྲུག་ཀྱང་དོན་གོ་བ་ལ་མི་གནོད་ན་ལས་ཆགས་པར་གསུངས་སོ། །དེ་ཡང་ཞིབ་ཏུ་
བཤད་ན་གོང་དུ་ལས་ཀྱི་ཆོ་གའི་ཁྱད་ཆོས་གསུམ་གྱི་ནང་གི་བརྗོད་པ་ཚང་བ་ཞེས་པ་ལ་བརྗོད་
པ་གཙོ་བོ་མ་ཡིན་པ་གསན་དུ་གསོལ་ཞེས་པ་ལྟ་བུ་མ་ཚང་ནའང་ལས་ཆགས་པ་ཡོད་ཀྱང་
བརྗོད་པའི་གཙོ་བོ་དག་མ་ཚང་ན་ལས་མི་འཆགས་ལ། ལས་ཀྱི་བརྗོད་པའི་གཙོ་བོའི་ངོས་
འཛིན་ནི། བུ་སྟོན་ལས་ཊཱིཀ་ཤོག ༢༠ ལས། གཙོ་བོར་གྱུར་པའི་ཚིག་ཆད་ན་མི་འཆགས་

ཏེ༑ དཔེར་ན། བསྙེན་རྫོགས་ཀྱི་ལས་བྱེད་པ་ན། མཁན་པོའི་མིང་དང༌། བསྒྲུབ་བྱའི་
མིང་དང༌། དགེ་འདུན་གྱི་མིང་མ་བརྗོད་ན་མི་འཆགས་ཏེ། ཞེས་གསུངས་པ་ལྟར་རོ། །མ་
ནོར་བའི་དམིག་བསལ་ལ། གོང་སྨོས་ནན་ཏུར་གྱི་ལས་ཕན་ཚུན་ནོར་ཡང་ཆགས་པ་འདིའི་
སྟེང་དགེ་སློང་ཕ་མའི་བསྙེན་རྫོགས་ཀྱི་ལས་ཕན་ཚུན་ནོར་ཏེ་བྱས་ཀྱང་བསྙེན་རྫོགས་ཀྱི་ལས་
ཉེས་བཅས་ཆགས་པར་གསུངས་ཏེ། བུ་སྟོན་ལས་ཊཱིཀ་གོང་གི་འཕྲོ་ལས། དགེ་སློང་དང་
དགེ་སློང་མའི་ཆོ་ག་ཕན་ཚུན་ནོར་ཡང་ཆགས་ལ་ཉེས་བཅས་ཏེ། དགེ་སློང་དང་དགེ་སློང་
མ་ཉིད་དག་གི་ལས་གཞན་བྱེད་པས་མ་ཡིན་ནོ་ཞེས་སོ། །ཞེས་གསུངས་པའི་ཕྱིར། 
བཞི་པ། ལས་ཉམས་སུ་མྱོང་བའི་ཚད་བཤད་པ་ནི།
སྡོམ་ལས།
ལས་ཆོག་ཉམས་སུ་མྱོང་བའི་ཚད། །
དགེ་འདུན་རྣམས་ཀྱིས་ལས་ཆོག་གི ། 
ཚིག་དོན་གོ་བའོ་གཞན་དུ་གཞན། །
བསྒྲུབ་བྱས་མྱོང་དགོས་དེ་ཡི་ཚེ། །
བསྒྲུབ་བྱ་སེམས་ཅན་མིན་བརྟེན་དང༌། །
གྲགས་པ་ཙམ་གྱིས་ནན་ཏུར་དང་། །
མངོན་དུ་མ་གྱུར་བཅུ་སོགས་དང༌། །
འཕྲིན་ཚིག་སོགས་ལ་བསྒྲུབ་བྱ་ཡིས། ། 
མྱོང་བ་མེད་པས་མ་ཆགས་འགྱུར། །
ཞེས་པའོ། །

ལྔ་པ། ལས་ཆགས་པའི་དུས་འཆད་པ་ནི། 
སྡོམ་ལས། 
ལྔ་པ་ལས་ཆགས་པ་ཡི་དུས། ། 
ལས་ཚིག་འོག་མ་མེད་པ་སྟེ། ། 
ཕལ་ཆེར་བྱས་ན་དེ་ཆགས་ཤིང་། ། 
དེ་ཡང་ངོ་བོ་བྱ་བ་དང༌། ། 
བྱེད་པ་བརྗོད་པ་གསུམ་པོ་ཡི། ། 
དང་བོ་གཉིས་སོང་དུས་ན་འོ། །
ཞེས་པ་སྟེ། དེ་ལ་ལས་ཆགས་པའི་དུས་ནི་ཚིག་འོག་མ་མེད་པ་ན་ལས་གང་ཡིན་རུང་དེ་ཉིད་
ཆགས་པའི་དུས་ཡིན་པར་གསུངས་ལ། དེ་ལ། ལས་ལ་གསོལ་བ་འབའ་ཞིག་པ་དང༌།
གསོལ་གཉིས་དང༌། གསོལ་བཞིའི་ལས་ཏེ་གསུམ་ཡོད་པ་ལས་གསོལ་བ་འབའ་ཞིག་པའི་
ལས་ནི། གསོལ་བའི་ཚིག་གི་འོག་ཏུ་ཚིག་གཞན་མེད་པས་དེ་ཕལ་ཆེར་ཟིན་པ་ན་ལས་དེ་
ཉིད་ཆགས་པ་དང་། དེ་བཞིན་གསོལ་གཉིས་ཀྱི་ལས་ལ་གསོལ་བ་དང་བརྗོད་པ་སྟེ་གཉིས་
ལས་བརྗོད་པའི་འོག་ན་ཚིག་གཞན་མེད་པས་བརྗོད་པ་ཕལ་ཆེར་ཟིན་པ་དང་ལས་དེ་ཉིད་ཆགས་
ལ༑ གསོལ་བཞིའི་ལས་ལ་གསོལ་བ་དང་བརྗོད་པ་དང་པོ་དང་བརྗོད་པ་གཉིས་པ་དང་བརྗོད་
པ་གསུམ་པ་སྟེ་རིམ་པ་བཞི་ཡོད་པས་བརྗོད་པ་གསུམ་པའི་འོག་ན་ཚིག་གཞན་མེད་པས་དེ་
ཕལ་ཆེར་ཟིན་པ་ན་ལས་དེ་ཉིད་ཆགས་པའི་དུས་ཡིན་ལ། དེ་ཡང་བརྗོད་པ་གསུམ་པ་དེ་
ལ་ཡང་ངོ་བོ་བརྗོད་པ་དང་བྱ་བ་བརྗོད་པ་དང་བྱེད་པ་བརྗོད་པ་སྟེ་གསུམ་ལས་དང་པོ་གཉིས་
ཟིན་པ་ན་ཕལ་ཆེར་བྱས་པ་ཡིན་པར་མཚོ་ཊཱིཀ་ལས་གསུངས་སོ། །

དེ་ལ་སྐབས་འདིར། མདོ་རྩ་བ་ལས། ཆོ་ག་ལས་འདས་ན་ལས་མི་ཆགས་སོ། །འདིར་
ཆོ་ག་ནི་དགེ་འདུན་ཚང་བ་དང་། ལས་བརྗོད་པ་དང༌། ལས་བྱེད་པ་པོ་ཉིད་དོ། །ཞེས་
གསུངས་པའི་དགོངས་པ་འགྲེལ་བ་ལ། ལས་བྱེད་པ་ལ་ངེས་པར་ཚང་དགོས་པའི་ཆོ་ག་མ་
ཚང་ན་ལས་དེ་གཏན་ནས་མི་ཆགས་པའམ་ཉེས་མེད་ཕུན་ཚོགས་ཀྱི་ལས་མི་ཆགས་པ་ཡིན་
ཞེས་པའོ། །འོ་ན་ལས་དེ་ལྟར་ཆགས་པ་ལ་ངེས་པར་ཚང་དགོས་པའི་ཆོ་ག་དེ་གང་ཡིན་
ཞེ་ན། མཚན་ཉིད་གསུམ་ལྡན་གྱི་ཁ་སྐོང་གི་དགེ་འདུན་གྲངས་ཇི་སྐད་གསུངས་པ་བཞིན་
ཚང་བ་དང་། བརྗོད་པ་ཚང་ཞིང་མ་ནོར་ལ་མ་འཁྲུག་པའི་ཁྱད་པར་གསུམ་ལྡན་གྱི་ལས་
ཚིག་བརྗོད་པ་དང༌། མཚན་ཉིད་ཚང་བའི་ལས་བྱེད་པ་པོ་བཅས་ཡིན་ནོ། །
ལས་བྱེད་པ་པོ་མཚན་ཉིད་ཚང་བ་ཞེས་པའི་ལས་བྱེད་པ་པོ་ལ་ཚང་དགོས་པའི་མཚན་
ཉིད་དམ་ཁྱད་ཆོས་ཇི་ལྟ་བུ་ཞེ་ན། དེ་ཡང་སྡོམ་ལས།
བྱེད་པོས་གྲངས་ཀྱིས་ཁ་སྐོང་ན། །ཁ་སྐོང་འོས་ཤིང་རང་རང་གི །
ལས་ཆོག་ཤེས་ཏེ་ཆོས་གཉིས་ལྡན། །བྱེད་པོས་ཁ་སྐོང་མི་བྱེད་ན། །
བསྙེན་རྫོགས་གསོ་རུང་ལས་ཆོག་ཤེས། །ཡང་དག་ལྟ་ལྡན་མཚམས་གཞན་མིན། །
ཞེས་གསུངས་པ་ལྟར། ལས་བྱེད་པ་པོ་དེ་སྐབས་དེར་ལས་གང་ཡིན་རུང་དེ་བྱེད་པ་ལ་ཚང་
དགོས་པའི་དགེ་འདུན་གྱི་ཁ་སྐོང་དུ་བརྩི་ན་ལས་ཀྱི་ཁ་སྐོང་འོས་པའི་འོས་ཆོས་བཅོ་ལྔ་དང་
ལྡན་ཞིང་དེའི་སྟེང་ལས་གང་བྱེད་པའི་ལས་ཆོག་དེ་ཉིད་ཤེས་པ་སྟེ་ཆོས་གཉིས་ལྡན་དགོས་
ལ༑ ལས་བྱེད་པ་པོ་དེ་ཉིད་ཁ་སྐོང་གི་དགེ་འདུན་གྱི་གྲངས་སུ་མི་བརྩི་ན་ཁ་སྐོང་འོས་པའི་
ཆོས་བཅོ་ལྔ་དང་ལྡན་པར་མི་དགོས་ཀྱང་བསྙེན་རྫོགས་གསོ་རུང་དང༌། ལས་ཆོག་ཤེས་
པ་དང་། ལྟ་བ་དག་པ་དང་། མཚམས་གཞན་མིན་པ་སྟེ་ཆོས་བཞི་ལྡན་ཞིག་དགོས་ཞེས་
པའོ༑ ༑

ཆོ་ག་ལས་འདས་ན་ལས་མི་ཆགས་སོ། །ཞེས་པའི་ཆོ་གའི་ངོས་འཛིན་དེ་ལྟར་ཡིན་ན།
ལས་མི་ཆགས་སོ། །ཞེས་པའི་ལས་མི་ཆགས་པའི་ཚུལ་ལ། ལས་གཏན་ནས་མི་ཆགས་
པ་དང་། ལས་ཙམ་ཆགས་ཀྱང་ཉེས་མེད་ཕུན་ཚོགས་ཀྱི་ལས་མི་ཆགས་པ་གཉིས་གསུངས་
ན་དེ་གཉིས་སོ་སོའི་ངོས་འཛིན་ཇི་ལྟར་ཡིན་ཞེ་ན། དེ་ལ་ལས་བྱེད་པ་ན་ཆོ་ག་གང་ངེས་པར་
ཚང་དགོས་པའི་ཆོ་ག་ལ་གོང་སྨོས་ལྟར་དགེ་འདུན་གྲངས་ཚང་བ་དང་། ལས་བརྗོད་པ་
དང་༑ ལས་བྱེད་པ་སྟེ་གསུམ་ཡོད་པས་ཆོ་ག་དེ་གསུམ་སོ་སོར་མ་ཚང་ན་ལས་གཏན་ནས་
མི་ཆགས་པ་དང༌། ཉེས་མེད་ཕུན་ཚོགས་ཀྱི་ལས་མི་ཆགས་པ་གང་དུ་འགྱུར་རིམ་བཞིན་
སྦྱར་ཏེ་བཤད་ན། ཆོ་ག་དང་པོ་དགེ་འདུན་གྲངས་ཚང་བ་ལ། སྡོམ་ལས། 
དང་པོར་བཞི་བཅུ་ཉི་ཤུ་ཉེར་གཉིས་དང་། ། 
བཅུ་གཉིས་ནས་བཞི་བདུན་མ་གཏོགས་པ་འོ། ། 
ཞེས་གསུངས་པ་ལྟར་གྲངས་ཚང་མི་འདྲ་བ་བཅུ་གཅིག་ཡོད་པ་དེ་དག་གི་ནང་ནས་དགེ་འདུན་
གྲངས་ཇི་སྐད་བཤད་པ་བཞིན་མ་ཚང་ན་ལས་གཏན་ནས་མི་འཆགས་པའི་གྲངས་ཚང་ངེས་
ཅན་ལ། མཚོ་ཊཱིཀ་ལྟར་ན་སྡོམ་ལས། 
མཚོ་ཊཱིཀ་བཞི་བཅུ་ཉི་ཤུ་བརྒྱད་བཞི་ལས། ། 
གཞན་ལ་མ་ཚང་ཉེས་བཅས་ཆགས་པར་གསུངས། ། 
ཞེས་པ་ལྟར། དགེ་སློང་མ་ཡི་དབྱུང་བའི་ལས་ལ་དབུས་སུ་ཕ་ཉི་ཤུ་དང་མ་ཉི་ཤུ་སྟེ་དགེ་འདུན་
བཞི་བཅུ་དང་མཐའ་འཁོབ་ཏུ་ཕ་བཅུ་དང་མ་བཅུ་སྟེ་ཉི་ཤུ་དང་། དེ་བཞིན་ཕ་ཡི་དབྱུང་
བ་ལའང་ཕ་ཉི་ཤུ་ཚང་དགོས་པ་དང་། མ་ཡི་སྤོ་མགུའི་ལས་ལ་ཕ་བཞི་མ་བཞི་སྟེ་དགེ་འདུན་
བརྒྱད་ཀྱི་གྲངས་ཚང་དང་། དགག་དབྱེ་བྱེད་པོ་མི་བསྐོ་བར་དགག་དབྱེའི་ལས་བྱེད་པ་སོགས་
ལས་ཕལ་མོ་ཆེ་ལ་དགེ་འདུན་བཞི་ཙམ་མ་མཐར་ཚང་དགོས་པར་གསུངས་ལ། བཞི་བཅུ་

དང་༑ ཉི་ཤུ། བརྒྱད། བཞིའི་གྲངས་ཚང་དགོས་པར་གསུངས་པའི་ལས་དེ་དག་བྱེད་པ་
ན་ཇི་སྐད་བཤད་པའི་དགེ་འདུན་གྲངས་མ་ཚང་ན་ལས་དེ་གཏན་ནས་མི་ཆགས་པར་ཡིན་
ལ༑ རིན་ཕྲེང་གིས་དེ་བཞིའི་སྟེང་མ་ཡི་དགག་དབྱེ་དགུའི་གྲངས་ཚང་དང་། ཕ་ཡི་དགག་
དབྱེ་དང་ཕ་ཡི་བསྙེན་རྫོགས་ལྔ་ཡི་གྲངས་ཚང་སྟེ་དགུ་དང་ལྔའི་གྲངས་ཚང་དགོས་པའི་ལས་
གཉིས་ཀྱང་གྲངས་ཚང་ངེས་ཅན་དུ་བཞེད་དོ། །དེ་དག་ལས་གཞན་རྣམས་ལ་ཇི་སྐད་བཤད་
པ་བཞིན་མ་ཚང་ཡང་ལས་ཆགས་ཙམ་ཡོད་ཀྱང་ཉེས་མེད་ཕུན་ཚོགས་ཀྱི་ལས་མི་ཆགས་པ་
དེ་ལྟར་གསུངས་སོ། ། 
ཆོ་ག་གཉིས་པ། ལས་བརྗོད་པ་ལ་ལས་ཚིག་ལ་ཁྱད་ཆོས་གསུམ་ཡོད་པའི་དང་པོ་བརྗོད་
པ་ཚང་བ་ཞེས་པ་ལ་ལས་ཚིག་གི་ཆ་ལག་ཏུ་ཚིག་གཙོ་བོ་དང་གཙོ་བོ་མ་ཡིན་པ་གཉིས་ཡོད་
པས་ཚིག་གཙོ་བོ་མ་ཚང་ན་ལས་གཏན་ནས་མི་ཆགས་པ་དང་། གཙོ་བོ་མ་ཡིན་པ་ལ་གསན་
ཏུ་གསོལ་ཞེས་པ་ལྟ་བུ་མ་ཚང་ན་ལས་ཆགས་ཙམ་ཡོད་ཀྱི་ཉེས་མེད་ཕུན་ཚོགས་མི་ཆགས་
ལ༑ དེ་བཞིན་ཁྱད་ཆོས་གཉིས་པ་མ་ནོར་བ་ལ། ལས་བྱེད་པ་ན་ལས་གང་བྱ་རྒྱུ་དེ་ཉིད་
བརྗོད་པར་བསམ་སྟེ་ལས་རིགས་མི་མཐུན་པ་གཞན་ནོར་ཏེ་བརྗོད་ན་ལས་གཏན་ནས་མི་
ཆགས་ལ། བསྡིགས་པ་ནན་ཏུར་བྱེད་པ་ན་སྨད་པ་ནན་ཏུར་གྱི་ལས་ཚིག་བརྗོད་པ་ལྟ་བུ་
ལས་རིགས་མཐུན་གཞན་དང་ནོར་ཏེ་བརྗོད་ན། ལས་ཆགས་ཙམ་ཡོད་ཀྱང་ཉེས་མེད་ཕུན་
ཚོགས་ཀྱི་ལས་མི་ཆགས་སོ། །ཁྱད་ཆོས་གསུམ་པ་ཚིག་གོང་འོག་འཁྲུག་པ་ལ་དོན་གོ་མི་
ནུས་ན་ལས་གཏན་མི་ཆགས་པ་དང༌། དོན་གོ་ནུས་ན་ལས་ཆགས་ཙམ་ཡོད་ཀྱང་ཉེས་མེད་
ཕུན་ཚོགས་ཀྱི་ལས་མི་ཆགས་པ་དེ་ལྟར་ཡིན་ནོ།
ཆོ་ག་གསུམ་པ་ལས་བྱེད་པ་པོ་མཚན་ཉིད་ལྡན་པ་ལ། ལས་བྱེད་པ་པོས་དགེ་འདུན་
གྱི་གྲངས་ཀྱི་ཁ་སྐོང་བྱེད་རུང་མི་བྱེད་རུང་མ་མཐར་བསྙེན་རྫོགས་གསོ་རུང་དང་ལྡན་པ་དང་།

ལས་ཆོག་ཤེས་པ་དང༌། ཆོས་ཕྱོགས་པས་ལས་བྱེད་ན་ཡང་དག་པའི་ལྟ་བ་དང་ལྡན་པ་དང་།
མཚམས་གཞན་མ་ཡིན་པ་སྟེ་བཞི་ཚང་དགོས་ལ། ལས་བྱེད་པ་པོ་ལ་གོང་སྨོས་ཆོས་བཞི་
མ་ཚང་ན་ལས་གཏན་ནས་མི་ཆགས་པ་དང་ཉེས་མེད་ཕུན་ཚོགས་ཆགས་མིན་ཇི་ལྟར་ཡིན་
དཔྱད་ན། དེ་ལ་བསྙེན་རྫོགས་གསོ་རུང་དང་མི་ལྡན་ན་ལས་གཏན་ནས་མི་ཆགས་ཏེ། མཚོ་
ཊཱིཀ་གཞི་སྨད་ཤོག ༢༦༥ ལས། ལུང་ཞུ་བ་ལས།(བསྙེན་རྫོགས་ཀྱི་སྡོམ་པ་གསོར་མི་
རུང་དུ་ཉམས་པས་ལས་བྱེད་ན་ལས་མི་འཆགས་པར་གསུངས་ཏེ།) ལས་བགྱིས་པ་ཁྱིམ་
པ་དང་ཟ་མ་དང་མ་ནིང་དང་གནས་པར་མི་བྱ་བ།(ཕམ་པ་འཆབ་བཅས་བྱུང་བ་)དག་
གིས་ལས་བགྱིད་ན་ལས་བགྱིས་པ་ཞེས་བགྱིའམ། ཨུཏ་པ་ལི། མ་ཡིན་ནོ། །ཞེས་གསུངས་
སོ༑ ༑ཞེས་གསུངས་པའི་ཕྱིར། དེ་བཞིན་དུ་ཆོས་ཕྱོགས་པས་ལས་བྱེད་པ་ན་ལས་བྱེད་
པ་པོ་ཡང་དག་པའི་ལྟ་བ་དང་མི་ལྡན་ན་ཡང་ལས་གཏན་ནས་མི་ཆགས་ཏེ། མཚོ་ཊཱིཀ་གོང་
གི་འཕྲོ་ལས། ཕྱོགས་གཞན་དུ་སོང་བས་ཆོས་འདི་པའི་ལས་བྱེད་ན་མི་ཆགས་པར་གསུངས།
ཞེས་གསུངས་པའི་ཕྱིར་རོ། །འདི་ལས་འཕྲོས་ཏེ་དགེ་འདུན་གྱིས་ལས་བྱེད་པ་ན་གང་ཟག་
གང་དང་གང་གིས་ལས་དེ་ཐོས་སུ་རུང་བ་དང་མི་རུང་བའི་ཚུལ་ནི། མདོ་རྩ་བ་ལས། དེ་
ལས་གཞན་པ་དག་གིས་ནི་ཐོས་པ་དང་བཅས་པར་མི་བྱའོ། །མ་སྤངས་པ་དང་མ་ལོག་པ་
འདི་མ་གཏོགས་སོ། །གནས་ནས་དབྱང་བ་འདི་རང་གི་ལས་ལའོ། །ནང་དུ་དྲི་བའི་ཕྱིར་
གསོལ་བ་ལ་སོགས་པ་བསྙེན་པར་རྫོགས་པར་བྱ་བའི་ཕྱིར་རོ། །ཞེས་གསུངས་པ་འདིས་
བསྟན་ལ། མདོ་རྩ་བའི་གསུང་དེའི་ཚིག་དོན་ནི་རིན་ཕྲེང་གཞི་སྟོད་ཤོག ༣༠༣ ལས།
ལྷག་མ་ཕྱིར་བཅོས་པ་ལ་ཞུགས་པ་དེ་ལས་གཞན་པ་བསྙེན་པར་མ་རྫོགས་པ་དང་ཉམས་པ་
ལ་སོགས་པ་དེ་དག་གིས་ཐོས་པ་དང་བཅས་པར་དགེ་འདུན་གྱིས་ལས་མི་བྱ་སྟེ། ཐོས་པར་
བྱ་བ་མིན་པས་ཐོས་པའི་ཉེས་པར་འགྱུར་བའི་ཕྱིར་རོ། །དམིགས་བསལ་ནི། དགེ་འདུན་

གྱིས་ཆོས་དང་ཟང་ཟིང་གིས་མ་སྤངས་པ་དང༌། བདེ་འགྲོར་འགྲོ་བ་སོགས་ལས་མ་ལོག་
པ་བསླབ་པ་སྦྱིན་པ། ངོ་བོ་ཉིད་འཚོལ་བ་སྦྱིན་པ། བསྡིགས་པ་ལ་སོགས་པ་བྱས་པ་མ་གཏོགས་
ཏེ༑ དེ་དག་གིས་ཐོས་པར་ལས་བྱ་བར་རུང་ངོ་། །དེ་དག་ལས་ཀྱང་གནས་ནས་ཕྱུང་བ་
ནི་རང་གི་ལས་ལན་གསུམ་དུ་གསོལ་ནས་དགེ་འདུན་གྱིས་བཟོད་པ་བྱ་བ་གསོལ་གཞིའི་ལས་
ལ་ཡང་མ་ཏོགས་ཏེ། དེ་ཐོས་པར་ལས་དེ་བྱར་རུང་ངོ༌། །དེས་ནི་ཆོས་གཞན་པས་ཀྱང་
ཐོས་པར་བཟོད་པ་ལ་སོགས་པ་བྱར་རུང་བར་བསྟན་ཏེ། རྒྱུ་མཚན་མཚུངས་པའི་ཕྱིར་རོ།།
དགེ་འདུན་གྱི་ནང་དུ་བར་ཆད་དྲི་བའི་ཕྱིར་གསོལ་བ་འབའ་ཞིག་གི་ལས་དང་ལ་སོགས་པ་
དངོས་གཞི་གསོལ་བཞིའི་ལས་ལ་བསྙེན་པར་རྫོགས་པར་བྱ་བ་ཡང་མ་གཏོགས་པས་དེས་
ཐོས་པར་ལས་བྱའོ། །ཞེས་གསུངས་སོ། །གོང་དུ་དྲངས་པའི་མདོ་རྩ་དང་དེའི་འགྲེལ་པ་
རིན་ཕྲེང་གཉིས་ཀྱི་དོན་བསྡུས་ན། གང་ཟག་སྤངས་པ་གཉིས་དང་ལོག་པ་གསུམ་གྱིས་ལས་
ཐོས་མི་རུང་བ་གསུངས་ལ།
གང་ཟག་སྤངས་པ་གཉིས་དང་ལོག་པ་གསུམ་གྱི་ངོས་འཛིན་ནི། མཚོ་ཊཱིཀ་གཞི་སྨད་
ཤོག ༢༦༥ ལས། སྤངས་པ་གཉིས་ནི་ཆོས་འདི་པས་སྤངས་ཏེ། ཆོས་མ་ཡིན་པའི་
ཕྱོགས་སུ་སོང་བ་དང་། ཆོས་དང་ཟང་ཟིང་གིས་སྤངས་ཏེ་གནས་ནས་ཕྱུང་བའོ། །ལོག་
པ་གསུམ་ནི། རྣམ་དག་ལས་ལོག་སྟེ་ཕམ་པས་ཉམས་པ་དང༌། བདེ་འགྲོར་འགྲོ་བ་ལས་
ལོག་སྟེ་མཚམས་མེད་བྱས་པ་དང༌། བསྙེན་རྫོགས་ལས་ལོག་སྟེ་བསྙེན་པར་མ་རྫོགས་པའོ།།
ཞེས་གསུངས་པ་ལྟར་རོ། །སྤངས་ལོག་ལྔ་པོས་ལས་ཐོས་མི་རུང་བ་གསུངས་པ་ནི་སྤྱིར་བཏང་
གི་དབང་དུ་བྱས་ལ། དམིགས་བསལ་ནི་དགེ་འདུན་གྱིས་གནས་ནས་ཕྱུང་བའི་སྤངས་པའི་
གང་ཟག་ལ་བཟོད་པ་སྦྱིན་པའི་ལས་ཡོད་པས་དེ་ཐོས་རུང་བ་དང༌། རྣམ་དག་ལས་ལོག་
པའི་ཕམ་པ་འཆབ་མེད་ཀྱིས་གོས་པས་རང་ལ་བསླབ་པ་སྦྱིན་པའི་ལས་ཐོས་སུ་རུང་བ་དང་།

བསྙེན་རྫོགས་ལས་ལོག་པ་མ་རྫོགས་པས་བསྙེན་རྫོགས་སྐབས་ནང་དུ་བར་ཆད་དྲི་བའི་ལས་
དང་བསྙེན་རྫོགས་དངོས་གཞི་སྒྲུབ་པའི་ལས་ཚིག་ཀྱང་ཐོས་སུ་རུང་བའི་ཕྱིར་རོ། །དཀའ་
བློ་མི་བདེ་བའི་ལྷག་མ་བྱུང་ལ་ཕྱིར་བཅོས་མ་བྱས་པ་དེས་ཀྱང་དགེ་འདུན་གྱི་ལས་ཐོས་སུ་
རུང་བ་གསུངས་སོ། ། 
སྐབས་འདིར་མངོན་དུ་མ་གྱུར་པའི་ལས་བཅུ་གསུངས་པ་འཆད་པ་ནི། 
སྡོམ་ལས།
ལྷུང་བཟེད་སྒྲུབ་བསྲང་ཁྱིམ་སྡོམ་སྦྱིན་དང་འགྲོལ། ། 
དགེ་ཚུལ་བསྙིལ་ལྔ་མ་རྫོགས་འབའ་ཞིག་ལ། ། 
བསྒྲུབ་ཕྱིར་ཐོས་པའི་མངོན་སུམ་བྱ་སྙམ་པའི། ། 
དོགས་པ་མེད་ཕྱིར་རྩ་བར་མ་བསྟན་ལ། ། 
རྒྱུ་མཚན་དེ་ལས་བཟློག་ཕྱིར་སྨྱོས་གནང་དང༌། །
ཕྱག་མི་བྱ་དང་མི་སྨྲ་ལོངས་མ་སྤྱད། །
གཙུག་ལག་ཁང་སྡོམ་སྨྱོས་གནང་སྦྱིན་དང་བཅུ།
ཞེས་པ་སྟེ། ཁྱིམ་པ་ལ་ལྷུང་བཟེད་ཁ་སྦུབ་པ་དང་འགྲོལ་བ་གཉིས་དང༌། ཁྱིམ་གྱི་བསླབ་
པའི་སྡོམ་པ་སྦྱིན་པ་དང་དེ་དགྲོལ་བ་དང་། དགེ་ཚུལ་བསྙིལ་བའི་ལས་ཏེ་ལྔ་མ་རྫོགས་པ་
ལ་སྒྲུབ་པ་དང་། དེ་འཕྲོད་སྨྱོས་གནང་སྦྱིན་པ་དང་དགེ་སློང་གནས་ནས་དབྱུང་བ་ལ་དགེ་
སློང་མས་ཕྱག་མི་བྱ་བའི་སྡོམ་པ་སྦྱིན་པ་དང༌། མི་སྨྲ་བ་དང༌། ལོངས་མི་སྤྱོད་པ་དང༌།
གཙུག་ལག་ཁང་དུ་མི་འགྲོ་བའི་སྡོམ་པ་སྦྱིན་པ་སྟེ་ལྔ་ནི་བསྙེན་རྫོགས་ལ་བྱེད་པའི་ལས་སོ།།
འདི་ལས་འཕྲོས་ཏེ་གོ་དཀའ་བའི་གནས་གསུམ་ལ་དོགས་པ་དཔྱོད་ཚུལ་མཚོ་ཊཱིཀ་ལས་

གསུངས་པ་སྙིང་བསྡུས་བཀོད་ན། འདིར་མངོན་དུ་མ་གྱུར་པའི་ལས་བཅུའི་ནང་ནས། མི་
སྨྲ་བ་དང་། ལོངས་མི་སྤྱོད་པ་དང་། གཙུག་ལག་ཁང་དུ་མི་འགྲོ་བར་སྡོམ་པའི་ལས་གསུམ་
པོ་དེ་རྣམས་ནི་ལྷུང་བཟེད་ཁ་སྦུབ་ནས་བསྙིལ་བའི་བར་གྱི་ལས་གང་ལ་བྱ་བའི་ཡུལ་དེ་རྣམས་
ལ་བྱ་བར་ཊཱི་ཀྐ་ལས་གསུངས་ལ། དེ་ལྟར་ན། འདི་ལ་གོ་དཀའ་བའི་གནས་གསུམ་འདུག་
པས་གོ་དཀའ་དང་པོ་ནི། ལྷུང་བཟེད་ཁ་བསྲང་བ་དང་ཁྱིམ་གྱི་བསླབ་པའི་སྡོམ་པ་དགྲོལ་
བའི་ཡུལ་གཉིས་ལ་མི་སྨྲ་བ་དང་ལོངས་མི་སྤྱད་པ་དང་དེའི་ཁྱིམ་དུ་མི་འགྲོ་བའི་ལས་བྱེད་པ་
ཇི་ལྟར་འཐད་དེ། ལྷུང་བཟེད་ཁ་བསྲང་བ་དང་ཁྱིམ་སྡོམ་དགྲོལ་བ་ནི་ཡུལ་དེའི་ཁྱིམ་དུ་འགྲོ་
བ་དང་ཟས་ལ་ལོངས་སྤྱོད་པའི་ཆེད་དུ་བྱེད་པ་ཡིན་པས་སོ། །
གོ་དཀའ་གཉིས་པ་ནི། འདིར་ཁྱིམ་སྡོམ་སྦྱིན་པའི་ཡུལ་དེ་ལ་མི་སྨྲ་བ་དང་དེའི་ཁྱིམ་
དུ་འགྲོ་བ་བཀག་ན། ཁྱིམ་སྡོམ་སྦྱིན་པའི་ཁྱིམ་པ་དེ་ལས་ཟས་སློང་མི་ཆོག་ཀྱང་དེའི་ཁྱིམ་
དུ་འགྲོ་བ་དང༌། སྟན་ལ་འདུག་པ་དང༌། ཆོས་བསྟན་པར་བྱའོ། །ཞེས་གསུངས་པ་དང་
ཇི་ལྟར་མི་འགལ་སྙམ་མོ། །
གོ་དཀའ་གསུམ་པ་ནི། མི་སྨྲ་བ་དང་ལོངས་མི་སྤྱད་པ་དང་མི་འགྲོ་བ་འདི་གསུམ་ལུང་
གང་ནས་ཀྱང་ལས་ཡིན་པར་བསྟན་པ་མེད་ན། འདི་དག་ལས་སུ་ཇི་ལྟར་འཇོག་སྙམ་པའོ།།
གོང་སྨོས་གོ་དཀའི་གནས་གསུམ་སོ་སོའི་ལན་འཆད་པ་ནི།
སྡོམ་ལས།
བྱ་གསུངས་བྱས་པར་མ་གསུངས་དང་པོའི་ལན། །
འགྲོ་ཡང་ཟས་ཕྱིར་མི་འགྲོ་གཉིས་བའི་ལན། ། 
ལས་སུ་བཏགས་པ་ཙམ་མོ་གསུམ་པའི་ལན། ། །
ཞེས་པ་སྟེ། ལྷུང་བཟེད་ཁ་སྦུབ་པའི་ལས་བྱས་པའི་ཁྱིམ་པ་དེས་དགེ་འདུན་ལ་གཤེད་སྐུར་

འདེབས་པ་ལ་འགྱོད་པ་ན་ཡུལ་དེ་ལ་ལྷུང་བཟེད་ཁ་བསྲང་བའི་ལས་བྱེད་པ་ཡིན་ལ། འདིར་
ལྷུང་བཟེད་ཁ་བསྲང་བའི་ལས་བྱ་བར་འགྱུར་བའི་ཁྱིམ་པ་དེ་ལ། མི་སྨྲ་བ་སོགས་གསུམ་
བྱེད་པར་གསུངས་ཀྱི་ལྷུང་བཟེད་ཁ་བསྲང་བའི་ལས་བྱས་ཟིན་པ་དེ་ལ། མི་སྨྲ་བ་སོགས་
ཀྱི་ལས་བྱེད་པར་མ་གསུངས་ལ། དེ་བཞིན་ཁྱིམ་སྡོམ་སྦྱིན་པའི་ཁྱིམ་པ་དེའི་ལོངས་སྤྱོད་
ཉམས་པ་སོར་ཆུད་པ་ན་དེ་ལ་ཁྱིམ་སྡོམ་དགྲོལ་བའི་ལས་བྱ་བར་འགྱུར་བ་ཡིན་པས་ཁྱིམ་སྡོམ་
དགྲོལ་བའི་ལས་བྱ་བར་འགྱུར་བ་དེ་ལ་མི་སྨྲ་བ་སོགས་ཀྱི་ལས་བྱེད་ཀྱི། ཁྱིམ་སྡོམ་དགྲོལ་
བའི་ལས་བྱས་ཟིན་པ་ལ་དེ་དག་བྱེད་པ་མིན་པས་རྩོད་པ་དང་པོའི་སྐྱོན་མེད་ཅེས་པའོ། །
རྩོད་པ་གཉིས་པའི་ལན་ནི། ཁྱིམ་སྡོམ་སྦྱིན་པའི་ཡུལ་དེ་ལ་ཟས་ཀྱི་ཕྱིར་སྨྲ་བ་དང་། ལོངས་
སྤྱད་པ་དང་། དེའི་ཁྱིམ་དུ་འགྲོ་མི་རུང་བས་འདིར་ཟས་ཀྱི་ཕྱིར་དེ་དག་བྱེད་པ་མི་རུང་བའི་ལས་
བྱེད་པ་ཡིན་ལ། ལུང་ལས་དེའི་ཁྱིམ་དུ་འགྲོ་བ་དང་གཏམ་སྨྲ་བ་གསུངས་པ་འདི་ཟས་ཀྱི་ཕྱིར་
མིན་ན་དེ་དག་བྱེད་རུང་བ་ལ་དགོངས་པ་ཡིན་པས་རྩོད་པ་གཉིས་པའི་སྐྱོན་མེད་ཅེས་པའོ།།
རྩོད་པ་གསུམ་པའི་ལན་ནི། མི་སྨྲ་བ་དང་ལོངས་མི་སྤྱོད་པ་དང་མི་འགྲོ་བ་གསུམ་པོ་
དེ་ལ་ལས་སུ་བཏགས་པ་ཙམ་ཡིན་གྱི་ལས་མཚན་ཉིད་པ་མིན་པས་སྐྱོན་གསུམ་པ་མེད་དོ་ཞེས་
པ་ནི་མཚོ་ཊཱིཀ་ལས་གསུངས་པའི་དོན་བསྡུས་པའོ། །
གཉིས་པ་ལས་ཀྱི་ངོ་བོའི་བསྡུས་དོན་འཆད་པ་ནི། 
སྡོམ་ལས།
ལས་ཀྱི་དབྱེ་བ་བསྡུ་བ་མཚན་ཉིད་དང༌། ། 
གང་ལ་ལས་གང་བཞག་དང་གྲངས་ངེས་དང་། །
གསོལ་བཞི་ལས་གཞན་མ་སྨྲོས་འཐད་པ་དྲུག །
ཅེས་པ་སྟེ་ས་བཅད་དྲག་ལས།

དང་པོ། ལས་ཀྱི་དབྱེ་བ་འཆད་པ་ནི། 
སྡོམ་པས། 
གཏམ་གྱི་གཞི་ལས་འབའ་ཞིག་ཉེར་བཞི་དང་།
གསོལ་གཉིས་ཞེ་བདུན་གསོལ་བཞི་སུམ་ཅུ་གསུངས། །
ཞེས་པ་ལྟར། ལུང་གཏམ་གྱི་གཞི་ལས། གསོལ་བ་འབའ་ཞིག་པའི་ལས་ལ་ཉེར་བཞི་དང་།
གསོལ་གཉིས་ཀྱི་ལས་ལ་ཞེ་བདུན་དང༌། གསོལ་བཞིའི་ལས་ལ་སུམ་ཅུ་བཅས་གསུངས་
པ་ལས། 
དང་པོ་གསོལ་བ་འབའ་ཞིག་པ་ཉེར་བཞི་ནི།
སྡོམ་ལས།
དང་པོ་འབའ་ཞིག་ཉེར་བཞི་ཤ་ཏམ་ལས། ། 
གསང་དང་ནང་དུ་དྲི་ཕྱིར་དང༌། །
གསོ་སྦྱོང་དེ་ལ་ལྟུང་བཅས་དང༌། །
དེ་ལ་དགེ་འདུན་ཡིད་གཉིས་དང༌། ། 
རྩོད་དང་ངེས་ཉིད་མ་ཡིན་དང༌། ། 
དེ་ཡི་དོན་དུ་ལྔ་པོ་དག །  
ཐམས་ཅད་དགག་དབྱེར་གཏོགས་པ་ཡིན། །
དབྱར་གནས་ཁས་བླང་ཉིད་དང་ནི། ། 
ལྟ་བགྲངས་ཤི་བའི་རྫས་དང་ནོར་འདྲ་དང༌། ། 
ཆོས་གོས་སྲ་བརྐྱང་གཏད་པ་དང༌།

ཆོས་གོས་སྦྱིན་པར་བྱ་བ་དང༌།
གནས་ངན་ལེན་ནི་བརྗོད་པ་དང༌། །
གྲངས་སུ་གཞུག་པ་བཞི་དག་དང༌། །
ཁྱིམ་གྱི་སྡོམ་དང་དེ་གཞིག་དང༌།
ལྷུང་བཟེད་ཁ་སྦུབ་བྱ་བ་དང་།
དེ་ཉིད་བཟློག་པར་བྱ་བ་དག །
གསོལ་བ་འབའ་ཞིག་ལས་ཡིན་ནོ། །
ཞེས་པའོ། །གསོལ་བ་འབའ་ཞིག་པའི་ལས་ཉེར་བཞིའི་གྲངས་འདྲེན་ཚུལ་ནི། ཤི་རྫས་
བྱིན་རླབས་དང་ནོར་འདྲ་བྱིན་རླབས་གཉིས་ཚུལ་འདྲ་བས་གཅིག་ཏུ་དང༌། སྲ་བརྐྱང་གཏད་
པ་དང་གོས་ངན་པ་ལ་གོས་སྦྱིན་པ་གཉིས་གཅིག་ཏུ་བགྲངས་ལ། གཞན་རྣམས་སྒྲས་ཟིན་
བཞིན་བགྲངས་པས་ཉེར་བཞི་ཐོབ་བོ། །
གསོལ་གཉིས་ཀྱི་ལས་ཞེ་བདུན་ནི། 
སྡོམ་ལས། 
གནས་དང་མཚམས་ནི་གསུམ་པོ་དང་། ། 
མི་འབྲལ་སྨྱོས་དང་དགག་དབྱེ་དང༌། ། །
གནས་མལ་སྟོབས་པར་བྱེད་པ་དང༌། །
རུང་བའི་ས་གཞི་བསྐོ་བ་དང༌། །
ས་བརྐྱང་དང་ནི་དེ་འདིང་དང༌།
སྤོང་དང་ལག་གི་བླ་དང་ནི། ། 

གནས་ཁང་བསྐོ་ལ་སོགས་པ་དང༌།
གཟུ་དང་གསལ་དང་སྦེད་པ་དང༌། ། །
ཚུལ་ཤིང་བྲིམ་པར་བྱེད་པ་དང༌། །
ཁང་པ་ཁང་ཆེན་བསྟན་པ་དང༌། ། 
གླེང་དང་འབྲལ་བར་མི་འགྱུར་དང༌། ། 
སྟན་དང་ལྷུང་བཟེད་འབྲིམ་པ་དང་། ། 
མ་དད་གོ་བར་བྱེད་པ་དང་། ། 
སྟོན་པ་དང་ནི་ནགས་ཉུལ་དང་། 
ཕྱག་མི་བྱ་དང་མང་ཕྱིར་དང་། །
འཁར་བ་དྲ་བའི་ཕྱིར་དང་ནི། །
རྙེད་པ་གཅིག་ཏུ་བྱ་ཕྱིར་དང་། །
བསླབ་པ་སྦྱིན་དང་ཉེར་གནས་དང་། །
བུ་དང་ཉེ་དུའི་ཕྱིར་འགྲོ་བ། །
གསོལ་དང་གཉིས་ཀྱི་ལས་ཡིན་ནོ། །
ཞེས་པའོ། །གསོལ་གཉིས་ཀྱི་ལས་ཞེ་བདུན་གྱི་གྲངས་འདྲེན་པ་ན་མཚམས་ནི་གཉིས་པོ་
དང་༑ ཞེས་པས་མཚམས་ཆེན་དང་མཚམས་ཆུང་བཅད་པའི་ལས་གཉིས་ཡོད་ཀྱང་ཚུལ་
འདྲ་བས་གཅིག་ཏུ་བགྲངས་ལ། ལག་གི་བླ་དང་ནི། ཞེས་པས་ལག་གི་བླ་དང་ལག་དཔོན་
བསྐོ་བའི་ལས་གཉིས་ཡོད་ཀྱང་ཚུལ་འདྲ་བས་གཅིག་ཏུ་འདྲེན་པ་དང༌། གསལ་དང་ཞེས་
པས་གསལ་བ་དང་གསལ་བའི་གསལ་བ་བསྐོ་བའི་ལས་གཉིས་ཡོད་ཀྱང་ཚུལ་འདྲ་བས་གཅིག་
ཏུ་བགྲངས་དགོས་པ་ཡིན་ལ། མང་ཕྱིར་དང་ཞེས་པས་འཁོར་དང་འཁོར་མང་གི་གནང་
བ་སྦྱིན་པའི་ལས་གཉིས་སོ་སོར་བགྲངས་པས་ཞེ་བདུན་ཐོབ་པ་ཡིན་ནོ། །

གསོལ་བཞིའི་ལས་སུམ་ཅུ་ནི།
སྡོམ་ལས། 
གསོལ་བཞི་སུམ་ཅུ་ཤ་ཏམ་ལས། །  
བསྙེན་པར་རྫོགས་པར་བྱ་བ་དང་། ། 
མུ་སྟེགས་གནས་དང་མཚམས་དགྲོལ་དང༌། །
མཐུན་སྦྱིན་གསོ་སྦྱོང་བདུན་པོ་དང་།
བརྒྱད་དང་དྲན་དང་མ་མྱོས་དང༌།
དེ་ཉིད་འཚོལ་དུ་གཞུག་པ་དང༌། །  
བསྒོ་བར་བྱ་བ་རྣམས་དང་ནི། །  
ཉམས་པ་སྦྱིན་པར་བྱ་བ་དག །
གསོལ་དང་བཞི་ཡི་ལས་ཡིན་ནོ། །  
ཞེས་པའོ། །གསོལ་བཞིའི་ལས་སུམ་ཅུའི་གྲངས་འདྲེན་ཚུལ་འདི། བསྙེན་པར་རྫོགས་
པར་བྱ་བ་དང༌། ཞེས་པར་དགེ་སློང་ཕ་མའི་བསྙེན་རྫོགས་ཀྱི་ལས་གཉིས་ཡོད་ཀྱང་ཚུལ་
འདྲ་བས་གཅིག་ཏུ་འདྲེན་ལ། དེ་བཞིན་མཚམས་དགྲོལ་དང་། ཞེས་པར་ཡང་མཚམས་
ཆེ་ཆུང་གཉིས་དགྲོལ་བའི་ལས་གཉིས་ཡོད་ཀྱང་ཚུལ་འདྲ་བས་གཅིག་ཏུ་འདྲེན་པ་དང་། བདུན་
པོ་དང༌། ཞེས་པས་བདུན་བགྲང་ཚུལ་ནི། བསྡིགས་སྨད་བསྐྲད་འགྱེད་བཞི་དང་།
སྦྱོང་བཞག་པ་དང༌། དགག་དབྱེ་བཞག་པ་གཉིས་ཏེ་དྲུག་དང་དེ་དག་གི་སྟེང་། མ་མཐོང་
བ་སོགས་ལ་གནས་དབྱུང་ཞེས་གཅིག་ཏུ་བརྩིས་ཏེ་བདུན་འདྲེན་ལ། འོན་ཀྱང་བདུན་པོ་
དེ་ཐམས་ཅད་ནན་ཏུར་གྱི་ལས་སུ་རིགས་གཅིག་པས་གསོལ་བཞི་སུམ་ཅུའི་གྲངས་ལ་ཕན་

པར་ནན་ཏུར་གྱི་ལས་ཞེས་གཅིག་ཏུ་དང་། དེ་དག་གི་མཐར་བཟོད་གསོལ་གྱི་ལས་རེ་ཡང་
ཡོད་ཀྱང་བཟོད་གསོལ་གྱི་ལས་ཞེས་གཅིག་ཏུ་བརྩིས་ནས་ནན་ཏུར་དང་བཟོད་གསོལ་གྱི་ལས་
ཞེས་གྲངས་གཉིས་འདྲེན་ནོ། །བརྒྱད་པོ་དང་ཞེས་པས་སྤོ་བ་སྦྱིན་པ་གསུམ་དང་མགུ་བ་
སྦྱིན་པ་གསུམ་སྟེ་དྲུག་གི་སྟེང་ལྷག་མའི་ཡ་དབྱུང་དང་སྲ་བརྐྱང་གི་དབྱུང་བ་སྟེ་ལས་བརྒྱད་
འདྲེན་པ་དང་། བསྒོ་བར་བྱ་བ་རྣམས་དང་ནི། །ཞེས་པས་བསྒོ་གྱུར་བཅུ་དང་བསྙིལ་བ་
སྟེ་བཅུ་གཅིག་བསྟན་པ་དེ་ལྟར་ཡིན་ནོ། །
གཉིས་པ། ལས་ཀྱི་བསྡུ་བ་ནི། ལས་བརྒྱ་རྩ་གཅིག་པོ་དེ་རྣམས་བསྡུ་ན། གསོལ་བ་
འབའ་ཞིག་པ་དང༌། གསོལ་གཉིས་དང༌། གསོལ་བཞིའི་ལས་ཏེ་གསུམ་དུ་བསྡུས་པ་ཡིན་
ནོ༑ ༑ 
གསུམ་པ། ལས་ཀྱི་མཚན་ཉིད་ནི། དགེ་འདུན་མཚན་ཉིད་གསུམ་ལྡན་གྱིས་ཆོ་ག་
ཁྱད་པར་ཅན་གྱི་སྒོ་ནས་གྲོས་སུ་བསྡུར་བའི་བདག་ཉིད་དུ་གནས་པའོ། ། 
བཞི་པ། ལས་གང་དང་གང་རྟེན་གང་དང་གང་ལ་བཞག་པ་ནི།
སྡོམ་ལས།
བསྡུས་ཚུ མ་ཡི་སྟོན་དང་དགག་དབྱེ་རས་ཆེན་སྦེད། །
གཟུ་དང་གསལ་དང་གསལ་བའི་གསལ་བསྐོས་དྲུག །
ཕ་ཡི་རྟེན་ལ་བཞག་པའི་ལས་ཡིན་ནོ། ། 
ཕྱག་མི་བྱ་དང་མ་ཡི་བསྒོ་གྱུར་ལྔ་།
སྔ་རོལ་སྡོམ་གཉིས་འཁོར་དང་འཁོར་མང་དང༌། །

ཉེ་དུའི་ཕྱིར་འགྲོ་བུ་དང་ལྷན་ཅིག་ཉལ། ། 
བཅུ་གཉིས་མ་ལ་བཞག་པའི་ལས་ཡིན་ནོ། ། 
ལྔ་པ་གྲངས་ངེས་ནི། 
སྡོམ་ལས།
ལྔ་པ་གྲངས་ངེས་ལུང་གཞིར་དངོས་གསུངས་པའི། །
ལས་ཆོག་བརྒྱ་རྩ་གཅིག་གོ་མདོར་བསྡུས་ནི། །
སྡུད་པོ་བསྐོ་གཉིས་བག་ཡངས་གཉིས་དང་ནི། །
དབྱེན་སྤངས་ལས་སོགས་བསམ་ལས་འདས་པར་བཤད། ། 
ཅེས་པའོ། ། མས་པ་སྦྱིན་པར་བྱ་བ་དག
དྲུག་པ། ལས་བརྒྱ་རྩ་གཅིག་ལས་མདོ་རྩ་བ་འདིར་གསོལ་བཞིའི་ལས་སུམ་ཅུ་ཁོ་ན་
བཤད་པའི་རྒྱུ་མཚན་ནི། 
སྡོམ་ལས།
དྲུག་པ་མདོ་འདིར་གསོལ་བཞི་ཙམ་སྨོས་ལ། །
གཞན་རྣམས་མ་སྨོས་རྒྱུ་མཚན་ལུང་འགའ་ལས། ། 
གྲངས་གཞུག་བཞི་དང་ཁྱིམ་སྡོམ་སྦྱིན་པ་དང་། །
བརྒྱད་པོ་གསོལ་བཞིའི་ལས་སུ་བཤད་པའང་ཡོད། ། 
ལུང་དེ་མ་དག་གཞན་དུ་གསོལ་བཞི་ལ། །

སུམ་ཅུ་གཏམ་གྱི་གཞི་ལས་གསུངས་དང་འགལ། །
དེ་འདྲའི་ལོག་རྟོག་སེལ་བར་བྱ་ཕྱིར་དུ། ། 
མདོ་འདིར་གསོལ་བཞི་ཙམ་ཞིག་དམིགས་ཀྱིས་གསུངས། །
ཞེས་པ་སྟེ་ཚིག་དོན་དཀྱུས་ན་གསལ་ལོ། ། 
ད་ནི་སྐབས་འདིར་སློབ་དཔོན་དུལ་བ་ལྷས་གོང་སྨོས་ལས་བརྒྱ་རྩ་གཅིག་པོ་རྣམས་ལས་
རིགས་འདྲ་མིན་བཅུ་བཞིར་བསྡུས་ནས་གསུངས་ལ། དེའི་ཚུལ་ནི། གསོལ་བཞིའི་ལས་
སུམ་ཅུ་གསུངས་པ་རྣམས། ཆད་ལས་དང་། བསྒོ་གྱར་དང༌། རྩོད་པ་ཞི་བ་དང་། ས་
གོང་དུ་སྤོ་བ་དང༌། དགེ་འདུན་ལ་མཁོ་བ་བཞག་པ་སྟེ། སྡེ་ཚན་ལྔར་བསྡུས་ནས་འཆད་
ཅིང་༑ གསོལ་གཉིས་ཀྱི་ལས་ཞེ་བདུན་པོ་རྣམས། བསྐོ་ལས་དང་། རབ་བྱུང་མཁོ་བཞག་
གི་ལས་རིགས་གཉིས་སུ་བསྡུས་ཏེ་འཆད་ལ། གསོལ་བ་འབའ་ཞིག་པའི་ལས་ཉེར་བཞི་པོ་
རྣམས་ནི། རྗེས་གནང་དང་བྱིན་རླབས་དང་། གོས་སྦྱིན་པ་དང་། རང་དོན་དང་། གྲངས་
གཞུག་དང༌། ཁྱིམ་པ་ལ་བཞག་པ་དང་། དབྱུང་ལས་ཏེ་སྡེ་ཚན་བདུན་དུ་བསྡུས་ནས་འཆད་
དོ༑ ༑
དེ་ལས་དང་པོ་གསོལ་བཞིའི་ལས་སུམ་ཅུ་པོ་རྣམས་ཆད་ལས་སོགས་སྡེ་ཚན་ལྔར་ཇི་ལྟར་
བསྡུས་ཚུལ་ནི།
སྡོམ་ལས།
དེ་ལ་གསོལ་བཞིའི་ལས་རྣམས་ནི། ། 
ཆད་བསྒོ་རྩོད་ཞི་སྤོ་བཞག་སྟེ། ། 
ལྔར་བསྡུས་ཆད་ལས་བཅུ་གསུམ་སྟེ། ། 

བསླབ་པ་བསྙིལ་བ་ངོ་བོ་ཉིད། །
མུ་སྟེགས་གནས་སྦྱིན་སྤོ་སོགས་དྲུག ། 
དྲན་དང་མ་མྱོས་ནན་ཏུར་རྣམས། ། 
ཞེས་པས་གསོལ་བཞིའི་ལས་རྣམས་སྡེ་ཚན་ལྔར་བསྡུས་ཚུལ་ལས་དང་པོ་ཆད་ལས་ཀྱི་ནང་
དུ་བསླབ་བསྙིལ་བ་སོགས་བཅུ་གསུམ་པོ་རྣམས་བསྡུས་སོ། ། 
དེ་ནས་བསྒོ་གྱུར་སོགས་ལྷག་མ་བཞིའི་ནང་དུ་བསྡུས་ཚུལ་ཡང་། 
སྡོམ་ལས། 
བསྒོ་གྱུར་བཅུ་དང་རྩོད་པ་ནི། ། 
མཐུན་སྦྱིན་མཐུན་པའི་གསོ་སྦྱོང་སྦྱིན། །
ཞེས་པས་བསྒོ་གྱུར་བཅུ་པོ་བསྒོ་ལས་སུ་བསྡུས་པ་དང་མཐུན་པ་སྦྱིན་པ་དང་མཐུན་པའི་གསོ་
སྦྱོང་སྦྱིན་པ་གཉིས་རྩོད་པ་ཞི་བར་བྱེད་པའི་ལས་སུ་བསྡུས་པའོ། །
ཡང་སྡོམ་ལས།
ས་གོང་སྤོ་བས་རྫོགས་དབྱུང་བཟོད། །
ཅེས་པས་ས་གོང་དུ་སྤོ་བའི་ལས་ཀྱིས་ལྷག་མའི་ཡར་དབྱུང་དང་བསྙེན་རྫོགས་ཀྱི་ལ
དང་བཟོད་པ་སྦྱིན་པའི་ལས་རྣམས་བསྡུས་སོ། །
སྡོམ་ལས།
དགེ་འདུན་མཁོ་བཞག་གཉིས་ཡིན་ཏེ། །
མཚམས་དགྲོལ་སྲ་བརྐྱང་དབྱང་བ་འོ། །
ཞེས་པས་མཚམས་ཆེ་ཆུང་དགྲོལ་བ་དང༌། སྲ་བརྐྱང་དབྱུང་ལས་གཉིས་དགེ་འདུན་མཁོ་

བཞག་ཏུ་བསྡུས་པའོ། །སྐབས་འདིར་སློབ་དཔོན་དུལ་བ་ལྷས་ཆད་ལས་ལ་གོང་སྨོས་བཅུ་
གསུམ་བགྲངས་པ་འདི་ལ། ཁ་ཅིག་ན་རེ། འོ་ན་བསླབ་པ་སྦྱིན་པ་དང་། སྤོ་བ་དང་གཞི་
ནས་སྤོ་བ་དང་གཞི་ནས་བསླངས་ཏེ་སྤོ་བ་གསུམ་དང༌། མགུ་བ་དང་གཞི་ནས་མགུ་བ་དང་གཞི་
ནས་བསླངས་ཏེ་མགུ་བ་སྦྱིན་པ་དང་། མུ་སྟེགས་གནས་པ་སྦྱིན་པ་དང་། ངོ་བོ་ཉིད་འཚོལ་
བ་དང་། དྲན་པས་འདུལ་བ་དང་༌། མ་མྱོས་པའི་འདུལ་བ་སྦྱིན་པ། བཟོད་པ་སྦྱིན་པའི་
ལས་རྣམས་ཆོས་ཅན། ཁྱོད་ཆད་ལས་མ་ཡིན་པར་ཐལ། ཆད་ལས་ཡིན་ན་ལས་བྱ་ཡུལ་
དེ་ལ་ལྟུང་བ་གླེང་དྲན་སྔོན་དུ་སོང་བ་དང་། མི་འདོད་བཞིན་དུ་ལས་ཀྱི་ཆད་པ་བཅད་པ་
ཞིག་དགོས་པ་གང་ཞིག གོང་སྨོས་ལས་བཅུ་གསུམ་གྱི་ནང་ནས། བསླབ་པ་སྦྱིན་པ་དང་།
སྤོ་མགུ་དྲུག་དང༌། ངོ་བོ་ཉིད་འཚོལ་བ་དང་། དྲན་པས་འདུལ་བ་དང༌། མ་མྱོས་པའི་
འདུལ་བ་སྦྱིན་པ་དང༌། བཟོད་པ་སྦྱིན་པ་རྣམས་ཡུལ་དེ་ལ་མི་འདོད་བཞིན་དུ་བྱེད་པ་མ་
ཡིན་པའི་ཕྱིར་ཏེ། དེ་དག་སྦྱིན་ལས་ཞེ་བརྒྱད་གང་རུང་ཡིན་པས་ཡུལ་དེས་དགེ་འདུན་
གསོལ་བ་གདབ་པ་ལ་བརྟེན་ནས་དགེ་འདུན་གྱིས་ལས་དེ་དག་མཛད་དགོས་པའི་ཕྱིར་དང་།
གཞན་ཡང་། དེ་དག་ཆོས་ཅན། ཆད་ལས་མ་ཡིན་པར་ཐལ། མི་མཐུན་པའི་ལས་མ་
ཡིན་པའི་ཕྱིར་ཏེ། བུ་ཊཱིཀ་ལས། 
མི་མཐུན་གྲངས་སུ་གཞུག་པ་བཞི། །
བཟློག་ཕྱིར་བསྒོ་བ་རྣམ་པ་བཅུ། །
ཞེས་ཚུད་ཆད་པ་བཅད་ཅིང་དམའ་འབེབས་པ། ། 
བསྡིགས་སོགས་བཞི་དང་གསོ་དགག་བཞག ། 
སྤངས་པ་དབྱུང་ལས་བདུན་ཡིན་ནོ། །

ཞེས་མི་མཐུན་པའི་ལས་ཉེར་བདུན་དུ་བསྡུས་ནས་གསུངས་པ་གང་དུའང་མ་འདུས་པའི་ཕྱིར་
རོ༑ ༑ཞེས་རྩོད་དོ། ། 
གསོལ་གཉིས་ཀྱི་ལས་བཞི་བཅུ་རྩ་བདུན་པོ་རྣམས། བསྐོས་ལས་དང་བློ་མཐུན་ཅི་རིགས་
ཀྱི་ལས་དང་། རབ་བྱུང་མཁོ་བཞག་གི་ལས་རིགས་རྣམ་པ་གཉིས་སུ་བསྡུ་ཚུལ་ནི། ༡
སྡོམ་ལས། 
གསོལ་གཉིས་ཞེ་བདུན་བསྐོ་བ་དང་། ། 
མཁོ་བཞག་གཉིས་ཏེ་དང་པོ་ནི། ། 
བསྒོ་དང་བློ་མཐུན་ལས་སོ་གཅིག །
དགག་དབྱེ་ནས་ནི་ཁང་ཆེན་བར། ། 
གནས་ལ་བློ་མཐུན་གླེང་པོ་བསྐོ། ། 
འབྲེལ་མེད་གནས་ངན་ལེན་བརྗོད་དང་། །
སྟོན་པ་དང་ནི་ནགས་མྱུལ་ལོ། ། 
རབ་བྱུང་མཁོ་བཞག་བཅུ་དྲུག་སྟེ།
མཚམས་བཅད་མི་འབྲལ་སྨྱོས་གནང་དང་། ། 
ཅེས་ལས་ཏེ་སྣམ་སྦྱར་སྟན་དང་ཕྱག་མི་བྱ། ། 
འཁོར་གཉིས་འཁར་བ་དྲ་བ་དང་། ། 
རྙེད་པ་གཅིག་བྱ་སྡོམ་གཉིས་དང་། ། 
བུ་དང་ཉེ་དུའི་ཕྱིར་འགྲོ་བའོ། །
ཞེས་པ་སྟེ། དེ་ལ་བསྐོ་བའི་ལས་ལ་སོ་གཅིག་དང་རབ་བྱུང་མཁོ་བཞག་པ་བཅུ་དྲུག་སྟེ་བསྡོམས་
པས་ཞེ་བདུན་ཡིན་ལ། 

དང་པོ་བསྐོ་བའི་ལས་སོ་གཅིག་གི་གྲངས་འདྲེན་ཚུལ་ནི། དགག་དབྱེ་བྱེད་པ་པོ་བསྐོ་
བ་ནས་ཁང་པ་དང་ཁང་ཆེན་གྱི་ས་གཞིའི་གནང་བ་སྦྱིན་པའི་བར་ཉི་ཤུ་རྩ་ལྔ་དང་། དེའི་
སྟེང་གནས་ལ་བློ་མཐུན་པ་དང་། ཉེས་པ་གླེང་པོ་བསྐོ་བ་དང་། ལྷུང་བཟེད་འབྲེལ་མེད་
འབྲིམ་པ་པོ་བསྐོ་བ་དང༌། གནས་ངན་ལེན་བརྗོད་པ་པོ་བསྐོ་བ་དང་། མ་ཡི་སྟོན་པ་བསྐོ་
བ་དང་། ནགས་མྱུལ་བ་པོ་བསྐོ་བ་སྟེ་དྲུག་བསྣན་པས་སོ་གཅིག་གོ །
རབ་བྱུང་མཁོ་བཞག་གི་ལས་བཅུ་དྲུག་གི་གྲངས་འདྲེན་ཚུལ་ནི། མཚམས་ཆེ་བ་དང་
ཆུང་བ་བཅད་པའི་ལས་གཉིས་ནས་སྡོམ་གྱི་སྒྲས་ཟིན་ལྟར་བགྲངས་བཅུ་དྲུག་ཐོབ་བོ།
སོ་གཅིག་གི་ནང་དུ་བགྲངས་པའི་རུང་བའི་ས་གཞི་བསྐོ་བ་དང་། ཁང་པ་དང་ཁང་ཆེན་
གྱི་བསྟན་པ་གཉིས་ཆོས་ཅན། རབ་བྱུང་མཁོ་བཞག་གི་ལས་སུ་འཇོག་རིགས་པར་ཐལ།
དེ་གཉིས་བློ་མཐུན་གྱི་ལས་དང་བསྐོ་ལས་གང་ཡང་མ་ཡིན་ཞིང་ཆོས་འདི་པའི་རབ་བྱུང་ལ་
ཕན་པ་སྒྲུབ་པའི་ལས་ཡིན་པའི་ཕྱིར། དེ་གཉིས་བསྐོ་ལས་མ་ཡིན་པར་ཐལ། ཁང་པ་དང་
ཁང་ཆེན་གྱི་བསྟན་པ་ཞེས་པའི་དོན་མཚོ་ཊཱིཀ་གཞི་སྨད་ཤོག ༢༧༤ ལས། ཁང་པ་དང་
ཁང་ཆེན་གྱི་ས་གཞི་རུང་བ་བསྟན་པ་སྟེ་གནང་བ་སྦྱིན་པ་གཉིས་དང་། ཞེས་དང་། རུང་
བའི་ས་གཞི་བསྐོ་བ་ཞེས་པ་ཡང་མཚོ་ཊཱིཀ་གོང་གི་འཕྲོ་ལས། རུང་བའི་ས་གཞི་བསྐོ་བ་སྟེ་
རུང་ཁང་བཅད་པ་དང་ཞེས་གསུངས་པའི་ཕྱིར། ལས་དེ་གཉིས་བློ་མཐུན་གྱི་ལས་སུ་མི་རིགས་
ཏེ༑ བློ་མཐུན་གྱི་ལས་ཞེས་པ་ནི་གནས་ལ་བློ་མཐུན་གྱི་ལས་ལ་འཇོག་དགོས་པའི་ཕྱིར་རོ།།
ཞེས་རྩོད་པས་དཔྱད་པར་བྱའོ། །
གསོལ་བ་འབའ་ཞིག་པའི་ལས་ཉེར་བཞི་པོ་རྣམས་རྗེས་གནང་དང༌། བྱིན་རླབས་དང་།
ཆོས་གོས་དང་སྲ་བརྐྱང་སྦྱིན་པ་དང་། རང་དོན་ལ་སྦྱོར་བའི་ལས་དང་། གྲངས་གཞུག་དང༌།
ཁྱིམ་པའི་དོན་ལ་བཞག་པའི་ལས་དང་། དབྱུང་བའི་ལས་ཏེ་རྣམ་པ་བདུན་དུ་བསྡུས་ཚུལ་ནི།

སྡོམ་ལས། 
འབའ་ཞིག་ཉེར་བཞི་རྗེས་གནང་དང༌། 
བྱིན་རླབས་སྦྱིན་པ་རང་དོན་སྦྱར། ། 
 གྲངས་དང་ཁྱིམ་པའི་དོན་ལ་བཞག །
དབྱུང་བའི་ལས་ཏེ་རྣམ་པ་བདུན། ། 
ཞེས་པས་ལས་བདུན་གྱི་རྐང་གྲངས་ངོས་བཟུང་སྟེ་བསྡུས་ཚུལ་དངོས་ལ། 
དང་པོ་རྗེས་གནང་གི་ལས་ལ་ཇི་ལྟར་འཇོག་པ་ནི།
སྡོམ་ལས།
རྗེས་གནང་གསང་དང་ནང་དུ་དྲི། ། 
ཤས་སྦྱོང་དགག་དབྱེ་རྣམ་པ་བཞི་།།
སྡོམ་ལས།
ཞེས་པ་སྟེ། གསང་སྟོན་བསྐོ་བ་དང༌། ནང་དུ་བར་ཆད་དྲི་བ་དང་། གསོ་སྦྱོང་དང་།
དགག་དབྱེའི་ལས་ཏེ་བཞི་འོ། །ལས་བཞི་པོ་འདི་ལ་རྗེས་སུ་གནང་བའི་ལས་སུ་འཇོག་པའི་
རྒྱུ་མཚན་དཔྱད་དགོས་སོ། །
བྱིན་རླབས་ཀྱི་ལས་ཇི་ཙམ་འཇོག་པ་ནི། 
སྡོམ་ལས། 
ལྟུང་དང་ཤི་རྫས་བྱིན་རླབས་དགུ ། 
ཞེས་པའོ། ། 

གོས་སྦྱིན་པའི་ལས་ནི། 
སྡོམ་ལས།
ཆོས་གོས་སྲ་བརྐྱང་སྦྱིན་པ་གཅིག ། 
ཅེས་པའོ། 
རང་དོན་ལ་སྦྱར་བའི་ལས་ནི། 
སྡོམ་ལས། 
རང་གི་གནས་ངན་ལེན་བརྗོད་དང་། ། 
ཚུལ་ཤིང་ལེན་པ་རྣམ་པ་གཉིས། །
ཞེས་པའོ། །
གྲངས་གཞུག་གི་ལས་ནི། 
སྡོམ་ལས།
གྲངས་སུ་གཞུག་པ་རྣམ་པ་བཞི། །
ཞེས་སོ། །
ཁྱིམ་པའི་དོན་ལ་བཞག་པའི་ལས་ནི།
སྡོམ་ལས། 
ཁྱིམ་སྡོམ་སྦྱིན་དང་ཁ་སྦུབ་གཉིས།
ཞེས་སོ། །
དབྱུང་བའི་ལས་ནི། 
སྡོམ་ལས།
ཁྱིམ་སྡོམ་དགྲོལ་དང་ཁ་བསྲང་ངོ༌།
ཞེས་པའོ། །

ཕྱིར་བཅོས་གཞི། 
ཕྱིར་བཅོས་ཀྱི་གཞི་འཆད་པ་ལ། ལྟུང་བ་ཕྱིར་བཅོས་འཆད་པ་ནི། རང་མི་སྤྲོ་བ་ནན་
ཏུར་གྱི་སྒོ་ནས་ཕྱིར་བཅོས་པ་དང༌། རང་སྤྲོ་བ་མཐོལ་བཤགས་ཀྱི་སྒོ་ནས་ཕྱིར་བཅོས་པ་
སྟེ་གཉིས་ཡོད་པ་ལས། 
དང་པོ། ནན་ཏུར་འཆད་པ་ནི། 
སྡོམ་ལས།
མཚན་ཉིད་དབྱེ་བསྡུ་སྔོན་རྗེས་མདོར་བསྡུས་སྦྱར། །
ནན་ཏུར་གང་ཞིག་ལྟུང་བའི་རྒྱུ་འདྲ་དང༌། །
སྒྲ་བཤད་ཇི་ལྟར་བྱ་དང་ས་བཅད་བརྒྱད། །
ཅེས་པ་ལྟར་ས་བཅད་བརྒྱད་ཡོད་ལ། 
དང་པོ་ནན་ཏུར་གྱི་མཚན་ཉིད་ནི། མཚོ་ཊཱིཀ་གཞི་སྨད་འདི་ཐད་ཤོག ༢༨༣ ལས།
ནན་ཏུར་གྱི་མཚན་ཉིད་ནི། མི་འདོད་བཞིན་དུ་ལས་ཀྱིས་ཆད་པ་བཅས་པ་མཇུག་བཟོད་
པ་གསོལ་དགོས་རུང་དུ་ཡོད་པའོ། །ཞེས་གསུངས་པ་ལྟར་རོ། །དེ་ལ་ནན་ཏུར་ཞེས་པ་
ནི་ཡུལ་དེས་རང་ངོས་ནས་ཉེས་པ་ཕྱིར་བཅོས་དྭང་ལེན་མི་བྱེད་པ་ལ་ཕྱིར་བཅོས་ལ་ཞུགས་
པའི་ཐབས་སུ་ཡུལ་དེ་ལ་ཆད་པ་བཅས་པར་བསྡིགས་པའི་ལས་ཞིག་ལ་ཟེར། དེ་ཡང་དེའི་
མཚན་ཉིད་ཀྱི་ཟུར་དུ་མི་འདོད་བཞིན་དུ་ཞེས་པས་ངོ་བོ་ཉིད་འཚོལ་གྱི་ལས་དེ་ནན་ཏུར་ཡིན་

པར་སེལ་ཞིང་། ལས་ཀྱིས་ཞེས་པས་གནས་ཀྱི་བླ་མས་སློབ་མ་ལ་ཆད་པ་བཅས་པ་ལྟ་བུ་
ནན་ཏུར་ཡིན་པ་སེལ། ཆད་པ་བཅད་ཅེས་པས་གྲངས་གཞུག་བཞིའི་ལས་ནན་ཏུར་ཡིན་
པ་སེལ། མཇུག་བཟོད་པ་གསོལ་དགོས་རུང་དུ་ཡོད་པ་ཞེས་པས་ཡུལ་དེས་དགྲ་བཅོམ་ཐོབ་
པ་ལྟ་བུ་ནན་ཏུར་གཞན་སྟོབས་ཀྱིས་གྲོལ་བ་དེ་ནན་ཏུར་ཡིན་པ་བསྟན་པ་ཡིན་ནོ། །
ྋ དེ་ལ་སྐབས་འདིར་ནན་ཏུར་གྱི་མཚན་ཉིད་ཟུར་གྱི་རྣམ་བཅད་ལ་ཅུང་ཟད་དཔྱད་པ་ལ།
ཁ་ཅིག་གིས། འོ་ན། གྲངས་གཞུག་བཞིའི་ལས་ཆོས་ཅན། ཡུལ་དེ་ལ་མི་འདོད་བཞིན་
དུ་ལས་ཀྱི་སྒོ་ནས་ཆད་པ་བཅས་པ་མ་ཡིན་པར་ཐལ། མཚན་ཉིད་ཀྱི་ཟུར་གྱི་རྣམ་བཅད་
ཀྱི་ཚུལ་འཐད་པའི་ཕྱིར། འདོད་མི་ནུས་ཏེ། དེ་བཞི་ཡུལ་དེ་ལ་མི་འདོད་བཞིན་དུ་ལས་
ཀྱིས་ཆད་པ་བཅས་པའི་ཕྱིར་ཏེ། དགེ་འདུན་གྱིས་རང་ལ་ཚུལ་བཞིན་བསྒོ་བ་ལ་ཚིག་གིས་
རྣ་ལ་གཟོན་པ་དང་། ཅང་མི་སྨྲ་བས་རྣ་ལ་གཟོན་པ། ལས་བྱེད་གང་ཟག་བཅུ་གཉིས་ལ་
འཕྱ་བ་དང༌། ཟུར་གྱིས་འཕྱ་བ་བཞི་པོ་ཡང་ཡང་བྱེད་པ་ལ། དེ་འདྲའི་གང་ཟག་བཞི་པོ་
རྒྱུད་ངན་པའི་གྲངས་སུ་གཞུག་པར་དྲིལ་བསྒྲགས་པའི་ལས་གང་ཞིག དེ་ལྟར་བྱེད་པ་དེ་
ཡུལ་དེས་མི་འདོད་བཞིན་དུ་དགེ་འདུན་གྱིས་འགེལ་བ་ཡིན་པའི་ཕྱིར། འདི་ཡི་ལན་དུ།
ལ་ལས། ཡུལ་དེ་ལ་མི་འདོད་བཞིན་དུ་དགེ་འདུན་གྱིས་འགེལ་བ་ཡིན་མོད། ཆད་པ་བཅས་
པ་མིན་པས་སྐྱོན་མེད་ཅེས་སྨྲ་བ་ལ། ཁ་ཅིག་སྔ་མ་ན་རེ། གྲངས་གཞུག་བཞིའི་ལས་ཆོས་
ཅན༑ ལས་གང་ལ་བྱ་ཡུལ་དེ་ལ་ཆད་པ་བཅས་པའི་ལས་ཡིན་པར་ཐལ། ཁྱོད་ཆད་ལས་
ཡིན་པའི་ཕྱིར། དེར་ཐལ། ཁྱོད་མི་མཐུན་པའི་ལས་ཡིན་པའི་ཕྱིར་ཏེ། མི་མཐུན་པའི་
ལས་ཉེར་བདུན་གསུངས་པའི་ནང་ཚན་ཡིན་པའི་ཕྱིར། དེ་ལྟར་ཡང་སྡོམ་ལས།
མི་མཐུན་གྲངས་སུ་གཞུག་པ་བཞི། །
བཟློག་ཕྱིར་བསྒོ་བ་རྣམ་པ་བཅུ། ། 

ཆད་པས་བཅད་ཅིང་སྨ་འབེབ་པ། ། 
སྤངས་པ་གནས་དབྱུངས་ལས་བདུན་ནོ། ། 
ཞེས་གསུངས་པའི་ཕྱིར། ཁྱབ་སྟེ། བུ་སྟོན་ལས་ཊཱིཀ་ལས་གསུངས་པའི་བསྙེན་རྫོགས་ལ་
བྱེད་པའི་ལས་རྣམས་བསྡུ་ཚུལ་ལ། སྦྱིན་ལས་ལ་ཞེ་བརྒྱད་དང༌། བསྐོ་ལས་སོ་ལྔ་དང༌།
བྱིན་རླབས་ཀྱི་ལས་ལ་དགུ མི་མཐུན་པའི་ལས་ཉེར་བདུན། ཡོ་བྱད་སྦྱིན་པའི་ལས་ལ་
གསུམ༑ རྗེས་གནང་གི་ལས་ལ་བཞི། རང་དོན་གྱི་ལས་ལ་གཉིས། རབ་བྱང་མཁོ་བཞག་
ལ་གསུམ་སྟེ་རྩ་བའི་དབྱེ་བ་བརྒྱད་དུ་ཕྱེ་བ་ན། ཆད་ལས་དང་མི་མཐུན་པའི་ལས་གཅིག་
ལྟ་བུར་བྱས་ནས་འདྲེན་པའི་ཕྱིར། གཞན་ཡང་ངོ་བོ་ཉིད་འཚོལ་བའི་ལས་ཆོས་ཅན། ཁྱོད་
ཡུལ་དེ་ལ་མི་འདོད་བཞིན་དུ་བྱེད་པ་མ་ཡིན་པར་ཐལ། ནན་ཏུར་གྱི་མཚན་ཉིད་ཀྱི་ཟུར་
གྱི་བཅད་ཚུལ་དེ་འཐད་པའི་ཕྱིར། འདོད་མི་ནུས་ཏེ། དེ་ཆད་ལས་ཡིན་པའི་ཕྱིར་ཏེ།འདུལ་
བ་ལྷས་གསོལ་བཞིའི་ལས་རྣམས་བསྡུས་ཚུལ་འཆད་པ་ན། སྡོམ་ལས། 
འདུལ་ལྷས་བསྡུས་ཚུལ་གསོལ་བཞི་རྣམས། ། 
ཆད་བསྒོ་རྩོད་ཞི་སྤོ་བཞག་སྟེ།
ལྔར་བསྡུས་ཆད་ལས་བཅུ་གསུམ་ནི། །
བསླབ་པ་བསྙིལ་དང་ངོ་བོ་ཉིད། ། 
མུ་སྟེགས་ཅན་གནས་སྤོ་སོགས་དྲུག ། 
དྲན་དང་མ་མྱོས་ནན་ཏུར་རྣམས། ། 
ཞེས་ངོ་བོ་ཉིད་འཚོལ་བའི་ལས་དེ་ཆད་ལས་སུ་བགྲངས་པའི་ཕྱིར། ཞེས་ཀྱང་རྩོད་དོ། །
དེ་ལ་སྐབས་འདིར་ནན་ཏུར་གྱི་མཚན་ཉིད་ཀྱི་ཟུར་དུ་མི་འདོད་བཞིན་དུ་ལས་ཀྱི་ཆད་

པ་བཅད་པ་ཞེས་པ་གོ་དོན་གཙོ་བོར་བྱེད་ན། དགེ་འདུན་གྱིས་ཡུལ་གང་ལ་ནན་ཏུར་གྱི་
ལས་བྱས་པའི་ཡུལ་དེས་རང་ཉིད་ལ་མི་འདོད་བཞིན་དུ་བཀལ་བའི་བསླབ་བྱ་རེ་ཡོད་པ་དེ་
ལ་བསླབ་དགོས་པ་ལ་གོ་དགོས་སམ་སྙམ་སྟེ། དེ་ཡང་། མཚོ་ཊཱིཀ་གཞི་སྨད་ཤོག ༢༨༦
ལས༑ ནན་ཏུར་བྱས་པའི་བསླབ་བྱ་ནི། གང་ལ་སྨད་པ་ནན་ཏུར་(བཞི་པོ་གང་དང་གང་)
བྱས་པ་དེས་ནི་ཁྱད་པར་ཅན་གྱི་སྤྱོད་པ་ལྔ་སྤང་བ་དང༌། དེའི་སྟེང་དུ་ཁྱད་པར་དུ་ཡང་བསྐྲད་
པས་སུན་དབྱུང་བའི་གནས་སུ་མི་བསྡད་པའོ། །གནས་ནས་ཕྱུང་བས་ནི་ཁྱད་པར་ཅན་གྱི་
སྤྱོད་པ་ལྔ་སྤང་ཞིང་། ཆོས་འདི་པའི་རབ་བྱུང་གཞན་རྣམས་དང་ཆོས་དང་ཟང་ཟིང་གི་ལོངས་
སྤྱོད་པ་སྤང་པའོ། །ཞེས་དང༌། ཡང་དེའི་འཕྲོ་ལས། བསྙིལ་བའི་བསླབ་བྱ་ནི་གནས་
ནས་ཕྱུང་བ་དང་འདྲའོ། །གསོ་སྦྱོང་བཞག་པ་དང་དགག་དབྱེ་བཞག་པས་ནི་རང་བཞིན་
དུ་གནས་པ་དང་ལྷན་ཅིག་ཏུ་གསོ་སྦྱོང་དང་དགག་དབྱེ་བྱེད་པ་སྤང་ཞིང་། ལྷུང་བཟེད་ཁ་
སྦུབ་པ་ལ་ནི་རབ་བྱུང་རྣམས་ཀྱིས་ཆོས་དང་ཟང་ཟིང་གི་ལོངས་སྤྱོད་བྱེད་པ་སྤང་བ་ལ་བསླབ་
བོ༑ ༑ཞེས་གསུངས་པ་ལྟ་བུ་ལ་བྱེད་དགོས་སམ་སྙམ་ཡང་འདིར་ད་དུང་དཔྱད་དགོས་པ་
ཞིག་ལ། ངོ་བོ་ཉིད་འཚོལ་དུ་གཞུག་པའི་ལས་དེ་འོག་ཏུ་ས་གཞན་དུ་གནས་པ་ཆེན་པོའི་
གྲངས་སུ་ཡོད་པས་ས་གཞན་ན་གནས་པ་ཆེན་པོ་ཞེས་པ་ནི་དམན་སྤྱོད་ལྔ་དང་དུ་ལེན་ཅིངཁྱད་
པར་ཅན་གྱི་སྤྱོད་པ་ལྔ་སྤོང་བ་ལ་བསླབ་དགོས་པར་གསུངས་པས་ཞིབ་ཏུ་དཔྱད་པར་བྱའོ།།
ཡང་ནན་ཏུར་མཚན་ཉིད་ཀྱི་ཟུར་ལ་མཇུག་གཟོད་པ་གསོལ་དགོས་རུང་ཞེས་པའི་དོན་
ལ༑ ཁ་ཅིག་གིས། ནན་ཏུར་གྱི་ལས་གང་བྱས་རུང་དེ་ལས་གྲོལ་བ་ལ་ཡུལ་དེས་ངེས་པར་
དགེ་འདུན་ལ་བཟོད་པ་གསོལ་དགོས་ཞེས་པའི་དོན་ཡིན་ཟེར། དེ་ལ་འགའ་ཞིག་གིས། འོ་
ན༑ ནན་ཏུར་གང་ཞིག་བྱས་པ་དེས་དགེ་འདུན་ལ་བཟོད་གསོལ་མ་བྱས་ཀྱང་དགྲ་བཅོམ་
པ་ཐོབ་པ་དེ་ཆོས་ཅན། ཁྱོད་ནན་ཏུར་དེ་ལས་མ་གྲོལ་བར་ཐལ། དགེ་འདུན་ལ་བཟོད་

པ་མ་གསོལ་བའི་ཕྱིར་དང་། དེ་བཞིན་དུ་ནན་ཏུར་གྱི་ལས་སྔ་མའི་སྟེང་ནན་ཏུར་གྱི་ལས་
གཞན་ཞིག་བྱས་པ་ན་ཡང་ཆོས་ཅན། ནན་ཏུར་སྔ་མ་དེ་ལས་མ་གྲོལ་བར་ཐལ། ཡུལ་
དེས་དགེ་འདུན་ལ་བཟོད་པ་མ་གསོལ་བའི་ཕྱིར། སྔ་ཕྱི་གཉིས་ཀ་ལ་འདོད་མི་ནུས་ཏེ། དེ་
གཉིས་རིམ་བཞིན་ནན་ཏུར་ལས་གྲོལ་བའི་རྒྱུ་ཡིན་པའི་ཕྱིར་ཏེ། མཚོ་ཊཱིཀ་གཞི་སྨད་འདི་
ཐད་ཤོག ༢༨༦ ལས། ནན་ཏུར་བྱས་པ་ལས་གྲོལ་བའི་རྒྱུ་དེ་ཐུན་མོང་བ་གཉིས་དང་བྱེ་
བྲག་གིས་གཉིས་ཏེ། དང་པོ་གཉིས་ནི། དགྲ་བཅོམ་པ་ཐོབ་པ་དང་བཟོད་པ་བྱ་བ་ཡིན་
ལ༑ ཕྱི་མ་གཉིས་ནི། གསོ་སྦྱོང་དང་དགག་དབྱེ་བཞག་པ་གཉིས་ལ་འཇོག་པ་པོའམ་དེས་
བསྐོས་པ་དང་ལྷན་ཅིག་ཏུ་གསོ་སྦྱོང་དང་དགག་དབྱེ་བྱས་ན་གྲོལ་བར་འགྱུར་བ་དང་།(གྲོལ་
ཟིན་པ་ལ་གྲོལ་འགྱུར་ཞེས་བརྗོད་པའོ། །)གཞན་ཡང་ནན་ཏུར་སྔ་མའི་སྟེང་དུ་ནན་ཏུར་
ཕྱི་མ་བྱས་ན་སྔ་མ་ལས་གྲོལ་བར་འགྱུར་ལ། གནས་ནས་ཕྱུང་བ་ལ་ནི་དེ་ལྟར་མ་ཡིན་ཏེ།
དེ་ནི་ཆོས་དང་ཟང་ཟིང་མཐའ་དག་གིས་སྤངས་ཟིན་པའི་ཕྱིར་རོ། །ཞེས་གསུངས་པའི་ཕྱིར།
ཞེས་ཟེར། ཡང་། ལ་ལས། མཇུག་བཟོད་པ་གསོལ་དགོས་རུང་ཞེས་པའི་དོན། ནན་
ཏུར་ལས་གྲོལ་བ་ལ་ངེས་པར་བཟོད་པ་གསོལ་དགོས་པས་མ་ཁྱབ་ཀྱང་དེ་གསོལ་ན་ནན་ཏུར་
གྱི་ཆད་ལས་ལས་གྲོལ་བར་བྱར་ཡོད་པ་ལ་འཇོག་ཟེར། དེ་ལ། ཁ་ཅིག་གིས། འོ་ན།
གནས་དབྱུང་གི་ནན་ཏུར་གྱི་ལས་རྣམས་ཆོས་ཅན། ཡུལ་དེས་དགེ་འདུན་ལ་བཟོད་པ་གསོལ་
ན༑ ཁྱོད་ནན་ཏུར་གྱི་ལས་དེ་ལས་གྲོལ་བའི་གོ་སྐབས་ཡོད་པར་ཐལ། འདོད་པའི་ཕྱིར།
འདོད་མི་ནུས་ཏེ། ཁྱོད་དགེ་འདུན་གྱིས་ཆོས་དང་ཟང་ཟིང་ལྷན་ཅིག་སྤྱོད་པ་གཏན་དུ་སྤངས་
ཟིན་པའི་ཕྱིར། ཁྱབ་སྟེ། མཚོ་ཊཱིཀ་གཞི་སྨད་ཤོག ༢༨༦ ལས། གནས་ནས་ཕྱུང་བ་ལ་
ནི་དེ་ལྟར་མ་ཡིན་ཏེ། དེ་ནི་ཆོས་དང་ཟང་ཟིང་མཐའ་དག་གིས་སྤངས་ཟིན་པའི་ཕྱིར། ཞེས་
གསུངས་པའི་ཕྱིར། དེ་ལ། ལ་ལས། འོ་ན་གནས་ནས་དབྱུང་བའི་ནན་ཏུར་གྱི་ལས་ཀྱི་

མཐར་བཟོད་པ་སྦྱིན་པའི་ལས་བྱེད་པ་མེད་པར་ཐལ། འདོད་པའི་ཕྱིར། འདོད་མི་ནུས་
ཏེ༑ མ་མཐོང་བ་གནས་ནས་དབྱང་བ་དང་། ཕྱིར་མི་འཆོས་པ་དང༌། སྡིག་ལྟ་མི་གཏོང་
བ་དང༌། དགེ་སློང་མ་དང་འདྲེས་ཤིང་གནས་པ་གནས་ནས་དབྱུང་བ་བཅས་ཀྱི་མཐར་བཟོད་
པ་སྦྱིན་པའི་ལས་ཡོད་པའི་ཕྱིར་ཏེ། དེ་རྣམས་བུ་སྟོན་རིན་པོ་ཆེའི་ཊཱིཀྐར། སྦྱིན་ལས་ཞེ་
བརྒྱད་ཀྱི་ནང་ནས་བཟོད་པ་སྦྱིན་པའི་ལས་བཅུ་གསུངས་པ་དེ་དག་གི་ཁོངས་སུ་ཡོད་པའི་
ཕྱིར་ཏེ། བུ་ཊཱིཀ་ཤོག ༡༠ ལས། ནན་ཏུར་བྱས་པ་ལ་བཟོད་པ་སྦྱིན་པ་སྟེ་དེ་ལ། བསྡིགས།
སྨད༑ བསྐྲད། ཕྱིར་འགྱེད་བཞི། མ་མཐོང་བ་དང་། ཕྱིར་མི་འཆོས་པ་དང༌། སྡིག་ལྟ་
ཅན་དང༌། དགེ་སློང་མ་དང་འདྲེས་ཤིང་གནས་པ་གནས་ནས་དབྱུང་བ་དང་། ལས་བྱེ་
བའི་བཟོད་གསོལ་ཡང་དག་གནས་དབྱུང་གི་བཟོད་གསོལ་དང་འདྲ་བར་བཤད། ངོ་བོ་ཉིད་
འཚོལ་བ་དང་། མཐུན་པ་སྦྱིན་པ་ལ་བཟོད་པ་སྦྱིན་པ་དང་བཅུ་གསུངས་སོ། །ཞེས་གསུངས་
པའི་ཕྱིར་དང༌། སྡོམ་ལས་ཀྱང་།
ངོ་བོ་ཉིད་འཚོལ་མཐུན་སྦྱིན་དང༌། ། 
བཞི་དེ་གཉིས་མཐར་བཟོད་བསྡིགས་སྨད་བསྐྲད། །
ཕྱིར་འགྱེད་མ་མཐོང་མི་འཆོས་དང༌། །
སྡིག་ལྟ་འདྲེས་གནས་བརྒྱད་ཀྱི་མཐར། ། 
བཟོད་དེ་བཟོད་སྦྱིན་རྣམ་པ་བཅུ། །
ཞེས་གསུངས་པའི་ཕྱིར། ཞེས་རྩོད་པ་ལ། མི་འགལ་ཚུལ་ཞིབ་མོར་བསམ་པར་འཚལ།
དེ་ལ། ལ་ལས། མཚོ་ཊཱིཀ་ལས་གནས་ནས་དབྱུང་བ་ལ་ནི། དེ་ལྟར་མ་ཡིན་ཏེ། ཞེས་
གསུངས་པའི་དོན་ནི། གནས་དབྱུང་ལ་བཟོད་གསོལ་གྱིས་གྲོལ་བ་མེད་པའི་དོན་མ་ཡིན་
གྱི༑ ནན་ཏུར་སྔ་མའི་སྟེང་དུ་ཕྱི་མ་བྱེད་པས་གྲོལ་བ་མེད་ཅེས་པའི་དོན་ཡིན་ནོ། །ཞེས་

ཟེར་རོ། །ཡང་། ལ་ལས། གསོ་སྦྱོང་བཞག་པ་དང་དགག་དབྱེ་བཞག་པ་གཉིས་ཆོས་
ཅན༑ ནན་ཏུར་གྱི་ལས་མ་ཡིན་པར་ཐལ། མཇུག་བཟོད་པ་གསོལ་དགོས་རུང་དེ་མ་ཡིན་
པའི་ཕྱིར། དེར་ཐལ། དེ་གཉིས་ཀྱི་མཐར་བཟོད་པ་སྦྱིན་པའི་ལས་མེད་པའི་ཕྱིར་དང་།
དེ་གཉིས་ཀྱི་མཐར་བཟོད་པ་གསོལ་བ་ཡོད་ན། བཟོད་པ་གསོལ་ཙམ་གྱིས་ནན་ཏུར་དེ་གཉིས་
ལས་གྲོལ་དགོས་ཀྱང་། དེ་ལྟར་མིན་པར་དགེ་འདུན་དང་ལྷན་ཅིག་གསོ་སྦྱོང་དགག་དབྱེ་
བྱེད་པ་ན་ནན་ཏུར་དེ་གཉིས་ལས་གྲོལ་བ་ཡིན་པའི་ཕྱིར། རྟགས་དང་པོ་དེར་ཐལ། བུ་
ཊཱིཀ་ཤོག ༡༠ ལས། གསོ་སྦྱོང་བཞག་པ་དང་དགག་དབྱེ་བཞག་པ་གཉིས་ནན་ཏུར་
ཡིན་ཡང་། བཟོད་གསོལ་གྱི་ལས་མ་གསུངས་སོ། །ཞེས་གསུངས་པའི་ཕྱིར། ཞེས་ཀྱང་
རྩོད་དོ། །སྤྲོས་པས་ཆོག་གོ ། 
གཉིས་པ་།  ནན་ཏུར་གྱི་དབྱེ་བ་ནི།
སྡོམ་ལས།
དབྱེ་བ་དངོས་བཅས་ནན་ཏུར་བཅོ་ལྔ་སྟེ། ། 
དབྱུང་ཞེས་བསྡིགས་དང་གཉེན་པོ་ཆུང་ཞེས་སྨད། ། 
ཁྱིམ་སུན་གནས་དེས་བསྐྲོད་དང་མཛའ་བཅུགས་འགྱེད། ། 
གནས་དབྱུང་བདུན་ཏེ་མ་མཐོང་མི་འཆོས་དང༌། །  
སྡིག་ལྟ་མི་གཏོང་འཐབ་ཀྲོལ་ལ་འབད་དང༌། ། 
གཏན་ཕབ་མི་གཏོང་འཐབ་ཀྲོལ་རྒྱུ་སྒྲུབ་དང༌། །
དགེ་སློང་མ་དང་འདྲེས་གནས་དབྱུང་བ་འོ། ། 
གསོ་དགག་བཞག་གཉིས་བསྙིལ་དང་ལྷུང་བཟེད་སྒྲུབ། ། 
ལུང་ལས་དངོས་བསྟན་ནན་ཏུར་བཅོ་ལྔ་འོ། ། 

འཐབ་བྱེད་པ་ལ་བསྡིགས་པ་ནན་ཏུར་མཐར། ། 
དབྱུང་བ་དངོས་གསུངས་དེ་དང་ཚུལ་མཚུངས་པར། ། 
སྨད་དང་བསྐྲད་པ་ཕྱིར་འགྱེད་གསུམ་མཐར་ཡང་། །  
དབྱུང་བའི་ནན་ཏུར་གསུམ་པོ་མདོར་བསྡུས་སྦྱར། ། 
དངོས་དང་མདོར་བསྡུས་ཀུན་བསྡོམ་བཅོ་བརྒྱད་དོ། ། 
ས་བཅད་གསུམ་པ། ནན་ཏུར་གྱི་བསྡུ་བ་ནི། 
སྡོམ་ལས།
དེ་ལྟར་དངོས་བསྟན་ནན་ཏུར་བཅོ་ལྔ་ལས། །
དང་པོ་བཅུ་བཞི་རབ་བྱུང་ལ་བྱ་ཞིང་།
ཐ་མ་ཁྱིམ་པའི་ཡུལ་ལ་བྱ་བར་གསུངས།
ཞེས་སོ། ། 
བཞི་པ། ནན་ཏུར་མགོ་མེད་པ་ལ་མགོ་བཏགས་པ་ནི། 
སྡོམ་ལས།
མི་འཆོས་གནས་དབྱུང་སྔོན་འགྲོར་ལྟུང་གླེང་དང༌། །
སྡིག་ལྟ་གནས་དབྱུང་སྔོན་འགྲོར་ཟློག་པ་ལྔ༌། ། 
འཐབ་ཀྲོལ་གནས་དབྱུང་སྔོན་འགྲོར་བསྡིགས་ནན་ཏུར། །
གཏན་ཕབ་མ་ཞིའི་སྔོན་འགྲོར་མངོན་སུམ་བརྒྱད། ། 
ལུང་ལས་དངོས་སུ་དབྱུང་བ་གཞན་རྣམས་ཀྱི། ། 
སྔོན་འགྲོར་བཞམས་བསྒོ་འགྲོ་དགོས་མདོར་བསྡུས་སྦྱར། །

ཞེས་པའོ། །དེ་ལ། ཁ་ཅིག་གིས། སྐབས་འདིར་ནན་ཏུར་གྱི་ལས་བཅོ་བརྒྱད་ཀྱི་ནང་
གནས་དབྱུང་དངོས་བཅས་བདུན་དང་མདོར་བསྡུས་གསུམ་བཅས་བཅུ་པོ་ཐམས་ཅད་ཀྱི་
སྔོན་འགྲོར་བཞམས་བསྒོ་དང་གསོལ་བཞི་སྟེ་ཟློག་པ་ལྔ་དགོས་པར་ཐལ། ནན་ཏུར་མགོ་
མེད་པ་ལ་མགོ་བཏགས་ཚུལ་དེ་འཐད་པའི་ཕྱིར། འདོད་ན། དབྱུང་བའི་ནན་ཏུར་བཅུ་
པོ་སོ་སོའི་སྔོན་འགྲོའི་སྐབས་དགེ་འདན་གྱིས་ཡུལ་དེ་ལ་ཟློག་པ་ལྔ་བྱས་ཀྱང་མི་གཏོང་ན་ལྟུང་
བ་རེ་བསྐྱེད་པར་ཐལ། འདོད་པའི་ཕྱིར། འདོད་མི་ནུས་ཏེ། གཞི་སྟོད་སྡོམ་ལས།
དབྱེ་བ་བཅུ་སྟེ་བསླབ་བྱ་ཆེན་མོ་ལས། །
དབྱེན་དང་དེ་རྗེས་ཕྱོགས་དང་ཁྱིམ་སུན་འབྱིན། །
བཀའ་བློ་མི་བདེ་སྡིག་ལྟ་མི་གཏོང་དང༌། །
བཟློག་ཕམ་དང་ནི་དཀོན་མཆོག་གཏོང་བ་དང༌། །
སྡེ་ཞིང་གནས་དང་གནས་འཇུག་འཐབ་ཀྲོལ་བྱེད། །
ཅེས་སྤྱིར་བསྒོ་གྱུར་གྱི་ལྟུང་བ་བཅུ་ལས་གཞན་མ་གསུངས་པའི་ཕྱིར། ཞེས་རྩོད། དེའི་
ལན་དུ། འགའ་ཞིག་གིས། གཞི་སྟོད་སྡོམ་དུ་བསྒོ་གྱུར་གྱི་ལྟུང་བ་བཅུ་གསུངས་པ་ནི།
དགེ་སློང་ཕ་མའི་རྣམ་འབྱེད་དངོས་བསྟན་གྱི་ལྟུང་བ་སྡེ་ལྔ་གཞིར་བཞག་པའི་དབང་དུ་མཛད་
ལ༑ གཞི་སྨད་ཕྱིར་བཅོས་ཀྱི་སྐབས་ནས་བྱུང་བའི་བསྒོ་གྱུར་དང་བཅས་ན་དེ་བས་མང་
དུ་ཡོད་པའི་ཕྱིར། ཞེས་སྨྲའོ། །
ལྔ་པ། ནན་ཏུར་མཇུག་མེད་པ་ལ་མཇུག་བཏགས་པ་ནི། 
སྡོམ་ལས། 
ནན་ཏུར་མཇུག་མེད་པ་ལ་མཇུག་བཏགས་ནི། །

བསྡིགས་པ་ནན་ཏུར་མཐར་དབྱུང་དངོས་གསུངས་པས།
བསྐྲད་སྨད་ཕྱིར་འགྱེད་གསུམ་མཐར་དབྱུང་བ་སྦྱར། །
ཞེས་པའོ། ། 
དྲུག་པ། ནན་ཏུར་གང་ལྟུང་བའི་རྒྱུར་འདྲ་བ་བསྟན་པ་ནི། 
སྡོམ་ལས། 
ཁྱིམ་སུན་འབྱིན་ལ་བསྐྲད་པར་རྩོམ་པ་ན། ། 
དགེ་འདུན་ལ་བསྐུར་བཞམས་བསྒོས་མི་བཟློག་ན། ། 
ལྷག་མར་དངོས་གསུངས་བསྡིགས་སྨད་ཕྱིར་འགྱེད་པ། ། 
བཞམས་བསྒོས་མི་བཟློག་ལྷག་མར་མདོར་བསྡུས་སྦྱར། 
ཞེས་པའོ། །
བདུན་པ། ནན་ཏུར་གྱི་སྒྲ་བཤད་ནི། 
སྡོམ་ལས།
འོག་ཏུ་བཞུག་ཅིང་བཤུང་ཕྱིར་ནན་ཏུར་རོ།།
 ཞེས་པའོ། །
བརྒྱད་པ། ནན་ཏུར་ཇི་ལྟར་བྱ་ཚུལ་ནི།
སྡོམ་ལས།
དགོས་པ་ཉེས་ལ་མི་འཇུག་ཞུགས་ཟིན་གཅོད། །
བསྡུས་དོན་གང་ལ་གང་གིས་ནམ་ཚེ་བྱེད། །
ཆོ་ག་བསླབ་བྱ་གྲོལ་རྒྱུ་རྣམ་པ་དྲུག ། 

ཅེས་པ་སྟེ། ཡུལ་ལ་རབ་བྱུང་དང་ཁྱིམ་པ་གཉིས་ཡོད་པ་ལས། དང་པོ་ནི། མཚོ་ཊཱིཀ་
གཞི་སྨད་ཤོག ༢༨༥ ལས། ཡུལ་གང་ལ་ནན་ཏུར་བྱ་བ་ནི། ཆད་པ་བཅད་པའི་ཡུལ་
ཆོས་བཅུ་ལྡན་སྔར་ལས་གཞིར་བཤད་ཟིན་ཏོ། །ཞེས་གསུངས་པ་ལྟར་ཆད་ལས་ཀྱི་ཡུལ་
ཆོས་བཅུ་ནི། རབ་བྱུང་གི་སྡོམ་པ་གསོ་རུང་དང་ལྡན་པ་དང་། ཤེས་པ་རང་བཞིན་དུ་
གནས་པ་དང་། ལུས་ཐ་མལ་དུ་གནས་པ་དང༌། གནས་ནས་མ་ཕྱུང་བ་དང་། ལྟ་སྤྱོད་
གཞན་ཕྱོགས་སུ་མ་སོང་བ་དང༌། ནད་པ་མིན་པ་དང་། བཞི་ཡན་གྱི་ཚོགས་མིན་པ་དང་།
ལྟུང་བ་གླེང་དྲན་སྔོན་དུ་སོང་བ་དང་། དགེ་འདུན་འབྱེད་ནུས་མིན་པ་དང༌། རང་གཞི་
ལེགས་ལྡན་ཏེ་ཆོས་བཅུ་ལྡན་དགོས་ལ། ཁྱིམ་པ་ནི་ཁྱིམ་ཆོས་དྲུག་ལྡན་སྟེང་རང་གི་སྦྱིན་
བདག་གི་ཁུངས་སུ་གཏོགས་པ་སྟེ་ཆོས་བདུན་ལྡན་དགོས་པ་དེ་ལྟར་ཡིན་ནོ། །གང་གིས་
བྱེད་པའི་རྟེན་ནི། དགེ་འདུན་མཚན་ཉིད་བཞི་ལྡན་ནོ། །གང་གི་ཚེ་བྱེད་པའི་དུས་ནི། དབྱར་
ནང་མིན་པ་དང༌། བྱ་བ་གཞན་གྱིས་གཡེང་བའི་དུས་མིན་པའོ། །ཇི་ལྟར་བྱ་བའི་ཆོ་ག་
ལ་སྦྱོར་དངོས་མཇུག་གསུམ་ལས། སྦྱོར་བ་ལ་ལྟུང་བ་གླེང་བ་པོ་བསྐོ་བ་དང་། དངོས་གཞི་
གསོལ་བཞིའི་ལས་ཀྱི་ཆོ་གས་ནན་ཏུར་བྱེད་ལ། མཇུག་ཏུ་ལྟུང་བ་ཕྱིར་བཅོས་ཤིག དགེ་
འདུན་གྱིས་ཁྱེད་བག་ཡངས་བྱེད་པར་འགྱུར་རོ། །ཞེས་བརྗོད་པའོ། །
ནན་ཏུར་གྱི་བསླབ་བྱ་ནི། 
སྡོམ་ལས།
ལྔ་པ། གཞན་གུས་བདག་གིར་བྱེད་དང་མཁན་སློབ་བྱེད། །
རང་བཞིན་གནས་དང་མཉམ་འགྲོགས་གཞན་ལྟུང་གླེང༌། །
ཁྱད་ཅན་སྤྱོད་པ་འདི་ལྔ་སྤང་བྱ་ཞིང་།།

བསྐྲད་པས་བསྐྲད་པའི་གནས་དེར་མི་གནས་དང་། ། 
དབྱུང་དང་བསྙིལ་བས་དགེ་འདུན་ལྷན་ཅིག་ཏུ། །
ཆོས་དང་ཟང་ཟིང་སྤྱོད་པ་སྤང་པ་འོ། །
ཞེས་པའོ།
ནན་ཏུར་ལས་གྲོལ་བའི་རྒྱུ་ནི། ། 
སྡོམ་ལས། །
ནན་ཏུར་གྲོལ་རྒྱུ་ཐུན་མོང་བྱེ་བྲག་གཉིས། ། 
དང་པོ་བཟོད་པ་གསོལ་དང་དགྲ་བཅོམ་ཐོབ།
བྱེ་བྲག་གསོ་སྦྱོང་དགག་དབྱེ་བཞག་པ་གཉིས། ། 
དགེ་འདུན་ལྷན་ཅིག་དེ་གཉིས་བྱས་ན་གྲོལ། ། 
གནས་དབྱུང་མིན་པའི་ནན་ཏུར་སྔ་མ་ལ། །
ནན་ཏུར་ཕྱི་མ་བྱེད་ན་སྔ་མ་གྲོལ། ། གར་གྱི་
ཞེས་པའོ། ། 
ཞར་ལ་ནན་ཏུར་བྱ་བའི་གཞི་ལ་དོགས་དཔྱོད་འཆད་པ་ནི། ལ་
སྡོམ་ལས། 
དེ་ཡང་མ་མཐོང་བ་ལ་ཞེས་སོགས་དང༌།
སྐབས་མི་འབྱེད་ནའང་མི་རིགས་ཞེས་པ་གཉིས། །
དང་པོས་མ་མཐོང་གནས་ནས་དབྱུང་བ་ལ། །
ལྟུང་བ་ཁས་ལེན་ཡན་ལག་མི་དགོས་ཏེ། །
ཁས་བླང་ན་ནི་མ་མཐོང་གནས་དབྱུང་གི །

རྒྱུ་ཉིད་བཤིག་པའམ་རྒྱུ་མ་ཚང་ཕྱིར་གསུངས། ། 
གཞི་སྨད་གཉིས་པ་ལྟུང་བ་གླེང་སྐབས་མི་འབྱེད་ནའང་། ། 
ཉེས་པ་ཁས་ལེན་ཡན་ལག་མ་ཡིན་ཏེ། ། 
དེ་ལ་རྒྱུ་གཉིས་ཀྱི་ནི་མི་རིགས་ཕྱིར། ། ། 
ཞེས་པའི་དོན་ཡིན་དེ་ཡང་མདོ་གཉིས་པས། ། 
བསྐྲད་པ་ནན་ཏུར་རྒྱུ་དང་ལྡན་པ་ལ། ། 
སྐབས་མི་འབྱེད་ནའང་ནན་ཏུར་བྱ་བ་ནི། ། 
ལུང་ལས་དངོས་སུ་གསུངས་པས་ནན་ཏུར་དེར། ། 
ཁས་བླངས་ཡན་ལག་མིན་པ་ཤུགས་ཀྱིས་ཏེ། །  
བསྐྲད་པ་མ་ཟད་ནན་ཏུར་གཞན་ལ་ཡང༌།
སྐབས་མི་འབྱེད་ཚེ་ཁས་ལེན་མེད་ཕྱིར་དང་། ། 
བླངས་སོ་སྙམ་དུ་སེམས་པ་མེད་ཕྱིར་རོ། ། 
ཞེས་པ་ཁྱབ་ཆེར་སྦྱར་ཏེ་བསྟན་པས་ན། ། 
འདུན་གྱིས་སྐབས་མི་འབྱེད་སོགས་ནན་ཏུར་སྤྱི་མདོ་རུ། ། 
གསུངས་ཞེས་མཚོ་སྣ་པ་ཡི་དགོངས་པ་ཡིན། །
ཞེས་པ་སྟེ། དེ་ཡང་། མདོ་རྩ་བ་ལས། མ་མཐོང་བ་ལ་ནི་ཁས་ལེན་པ་ཡན་ལག་མ་ཡིན་
ཏེ༑ ཡོད་པ་ཉིད་རྣམ་པར་བཤིགས་པའི་ཕྱིར། ཞེས་དང་། སྐབས་མི་འབྱེད་ན་ཡང་མི་
རིགས་པའི་ཕྱིར་རོ། །ཞེས་པའི་མདོ་སྔ་ཕྱི་གཉིས་པོ་འདིའི་དོན་ལ་དཔྱད་ན། ནན་ཏུར་
གྱི་རྒྱུ་ཞེས་པ་ནི། གཞི་རྐྱེན་གང་དང་ལྡན་ན་གང་ཟག་དེ་ལ་ནན་ཏུར་གྱི་ལས་བྱེད་པའི་རྐྱེན་

རྩ་ལྟ་བུ་ལ་བརྗོད་ཅིང་།དེ་ཡང་ཡུལ་དེས་ཉེས་པ་དེ་བདག་གིས་མ་མཐོང་ཞེས་ཁས་མི་ལེན་
ན༑ མ་མཐོང་བ་གནས་ནས་དབྱུང་བའི་ནན་ཏུར་བྱེད་པ་དང༌། ལྟུང་བ་ཕྱིར་མི་འཆོས་
ན་ཕྱིར་མི་བཅོས་པའི་གནས་དབྱུང་གི་ནན་ཏུར་བྱེད་པ་སོགས་སོ། །
དེ་ལ་ནན་ཏུར་གྱི་ལས་ཆགས་པ་ལ་ཡུལ་དེས་ཉེས་པ་ཁས་ལེན་པ་ཡན་ལག་ཏུ་དགོས་
སམ་མི་དགོས་དཔྱད་པ་ན། མ་མཐོང་བ་ལ་ནི་ཞེས་སོགས་མདོ་དང་པོ་འདིས་མ་མཐོང་
བ་གནས་ནས་དབྱུང་བའི་ལས་ཆགས་པ་ལ་ཉེས་པ་ཁས་ལེན་ཡན་ལག་ཏུ་མི་དགོས་ཏེ། ཡུལ་
དེས་ཉེས་པ་ཁས་བླངས་ན་དེ་ལ་མ་མཐོང་བ་གནས་ནས་དབྱུང་བའི་ནན་ཏུར་གྱི་ལས་བྱེད་
པའི་གཞི་རྩ་བཤིགས་པའི་ཕྱིར་ཞེས་བསྟན་ལ། དེ་ཡང་། མདོ་འདིས་དངོས་སུ་བསྟན་
ཚོད་ལ། ཡུལ་དེས་ཉེས་པ་ཁས་ལེན་ན་མ་མཐོང་བ་གནས་དབྱུང་གི་ནན་ཏུར་བྱ་མི་རུང་
བ་བསྟན་ལ། ཤུགས་ཀྱིས་བསྟན་ཚོད་ལ། ཉེས་པ་ཁས་མི་ལེན་ན་ཡང་ཡུལ་དེ་ལ་ཉེས་པ་
དེ་ཡོད་པར་དགེ་འདུན་ལ་གྲགས་པ་དང་། ཉེས་པ་གླེང་བ་པོས་མངོན་སུམ་གྱིས་གྲུབ་ན་
མ་མཐོང་བར་གནས་ནས་དབྱང་བའི་ནན་ཏུར་བྱ་དགོས་པ་བསྟན་ཏོ། །
མདོ་གཉིས་པ་སྐབས་མི་འབྱེད་ན་ཡང་མི་རིགས་པའི་ཕྱིར། ཞེས་པ་འདིས་དངོས་སུ་
བསྟན་ཚོད་ལ་ཁྱིམ་སུན་འབྱིན་པ་ལ་ལྟུང་བ་གླེང་བ་ན། བདག་ལ་ཉེས་པ་དེ་མ་གླེང་ཞིག ཅེས་
ལྟུང་བ་གླེང་བའི་སྐབས་མི་འབྱེད་ནའང་། དགེ་འདུན་ལ་གྲགས་པ་དང་གླེང་བ་པོས་མངོན་
སུམ་དུ་གྲུབ་པའི་རྒྱུ་དང་ལྡན་ན། དེ་ལ་བསྐྲད་པ་ནན་ཏུར་བྱེད་པར་བསྟན་ལ། ཤུགས་
ཀྱིས་བསྐྲད་པ་ནན་ཏུར་བྱེད་པ་ལ་ཡུལ་དེས་ཉེས་པ་དེ་ཁས་ལེན་པ་ཡན་ལག་ཏུ་མི་དགོས་
པར་བསྟན་ཏེ། ཉེས་པ་གླེང་བའི་སྐབས་མི་འབྱེད་ན། ཉེས་པ་ཁས་བླངས་པ་དང་ཁས་
བླངས་སོ་སྙམ་དུ་སེམས་གཉིས་གང་ཡང་མི་འབྱུང་བའི་ཕྱིར་རོ། །སྐབས་མི་འབྱེད་ན་ཡང་
མི་རིགས་པའི་ཕྱིར། ཞེས་པའི་མདོ་འདིས་ཁྱིམ་སུན་འབྱིན་ལ་བསྐྲད་པ་ནན་ཏུར་བྱེད་པ་

ན༑ ཡུལ་དེས་ལྟུང་བ་ཁས་ལེན་པ་ཡན་ལག་ཏུ་མི་དགོས་པ་མ་ཟད་ནན་ཏུར་གྱི་ལས་གཞན་
ཀུན་ལའང་ལས་དེ་དང་དེ་ཆགས་པ་ལ་ཡུལ་དེས་ཉེས་པ་ཁས་ལེན་པ་ཡན་ལག་ཏུ་མི་དགོས་
པ་སྤྱིར་བསྟན་པ་ཡིན་ཏེ། མཚོ་ཊཱིཀ་གཞི་སྨད་འདི་ཐད་ཤོག ༢༨༩ ལས། སྐབས་མི་
འབྱེད་ན་ཡང་བསྐྲད་པ་ནན་ཏུར་བྱ་བ་ལུང་ལས་དངོས་སུ་གསུངས་པས་ནན་ཏུར་དེ་ལ་ཁས་
ལེན་པ་ཡན་ལག་མ་ཡིན་པར་ཤུགས་ཀྱིས་བསྟན་པ་དང་། (བསྐྲད་པ་གཅིག་པུ་མ་ཟད། )
ནན་ཏུར་གཞན་ལ་ཡང་ཁྱབ་ཆེར་སྦྱར་ཏེ་བསྟན་པའི་ཕྱིར། སྐབས་མི་འབྱེད་ན་ཡང་མི་
རིགས་པའི་ཕྱིར། ཞེས་སྤྱིར་མདོ་འདི་གསུངས་སོ། །
སྐབས་འདིར་དོགས་པ་ཅུང་ཟད་དཔྱད་པ་ལ། ཁ་ཅིག་ན་རེ། ནན་ཏུར་གྱི་ལས་གང་
ཡིན་རུང་ཁྱོད་ཆགས་པ་ལ་ཡུལ་དེས་ཉེས་པ་ཁས་ལེན་པ་ཡན་ལག་ཏུ་དགོས་པས་ཁྱབ་ཟེར།
དེ་ལ། འོ་ན། མ་མཐོང་བ་གནས་ནས་དབྱུང་བའི་ནན་ཏུར་གྱི་ལས་ཆོས་ཅན། ཁྱོད་
ཆགས་པ་ལ་ཡུལ་དེས་ཉེས་པ་ཁས་ལེན་པ་ཡན་ལག་ཏུ་དགོས་པར་ཐལ། འདོད་པའི་ཕྱིར།
འདོད་མི་ནུས་ཏེ། ཡུལ་དེས་ཉེས་པ་ཁས་མི་ལེན་པ་ལ་མ་མཐོང་བ་གནས་ནས་དབྱུང་བའི་
ལས་བྱེད་པའི་ཕྱིར་དང་། མ་མཐོང་བ་ལ་ནི་ཞེས་སོགས་ཀྱི་མདོ་གོང་དུ་དྲངས་པ་དེས་ཉེས་
པ་ཁས་ལེན་ན་མ་མཐོང་བ་གནས་ནས་དབྱུང་བའི་གཞི་བཤིགས་པར་གསུངས་པའི་ཕྱིར་རོ།།
ཡང༌། འགའ་རེས། མ་མཐོང་བ་གནས་ནས་དབྱུང་བའི་ནན་ཏུར་མ་གཏོགས་ཕྱིར་
མི་འཆོས་པ་སོགས་ནན་ཏུར་གྱི་ལས་གཞན་ཆགས་པ་ལ་ཡུལ་དེ་ལ་ཉེས་པ་དེ་ལྡན་པ་མ་ཟད་
ཁས་ལེན་པ་ཡན་ལག་ཏུ་དགོས་ཏེ། ཉེས་པ་ཁས་བླངས་ཀྱང་ཕྱིར་མི་འཆོས་པ་ལ་ཕྱིར་མི་
བཅོས་པའི་ནན་ཏུར་བྱེད་པའི་ཕྱིར་དང་། ཡུལ་དེས་ཉེས་པ་ཁས་མི་ལེན་ན་མ་མཐོང་བ་
གནས་ནས་དབྱུང་བའི་ནན་ཏུར་བྱེད་པར་རིགས་ཀྱི་ནན་ཏུར་གཞན་བྱེད་མི་རིགས་པའི་ཕྱིར།
ཟེར༑ དེ་ལ། ལ་ལ་དག འདོད་ཚུལ་དེ་མི་འཐད་པར་ཐལ། ཁྱིམ་སུན་འབྱིན་ལ་བསྐྲད་

པ་ནན་ཏུར་བྱེད་པ་ན། ཡུལ་དེས་ཉེས་པ་གླེང་བའི་སྐབས་མི་འབྱེད་པར་ཉེས་པ་ཁས་མི་ལེན་
ནའང་༑ ཡུལ་དེ་ལ་ཉེས་པ་དེ་ཡོད་པ་གྲགས་པ་དང་མངོན་སུམ་གྱིས་གྲུབ་པའི་རྒྱུ་དང་ལྡན་
ན་བསྐྲད་པ་ནན་ཏུར་གྱི་ལས་བྱེད་པ་ལུང་ལས་དངོས་སུ་གསུངས་ཤིང༌། ཡུལ་དེས་ཉེས་
པ་ཁས་ལེན་པ་ཡན་ལག་ཏུ་མི་དགོས་པ་འདི་ནན་ཏུར་གྱི་ལས་གཞན་ལ་ཁྱབ་ཆེར་སྦྱར་བ་
གསུངས་པའི་ཕྱིར་ཏེ། མཚོ་ཊཱིཀ་གཞི་སྨད་འདི་ཐད་ཤོག ༢༨༩ ལས། སྐབས་མི་
འབྱེད་ན་ཡང་བསྐྲད་པ་ནན་ཏུར་བྱ་བར་ལུང་ལས་དངོས་སུ་གསུངས་པས་ནན་ཏུར་དེ་ལ་
ཁས་ལེན་པ་ཡན་ལག་མ་ཡིན་པ་ཤུགས་ཀྱིས་བསྟན་པ་དང་(བསྐྲད་པ་གཅིག་པུ་མ་ཟད་)ནན་
ཏུར་གཞན་ལ་ཡང་ཁྱབ་ཆེར་སྦྱར་ཏེ་བསྟན་པའི་ཕྱིར། ཞེས་གསུངས་པའི་ཕྱིར། ཞེས་
རྩོད༑ དེ་ལ། ཡང་ཁ་ཅིག་སྔ་མ་ན་རེ། ཁྱོད་ཀྱི་འདོད་ཚུལ་དེ་ཡང་མི་འཐད་པར་ཐལ།
ཡུལ་དེས་ཉེས་པ་དེ་ཁས་མི་ལེན་ན་མ་མཐོང་བ་གནས་ནས་དབྱུང་བའི་ནན་ཏུར་གྱི་རྒྱུ་དང་
ལྡན་པ་ཡིན་པས། དེ་ལ་མ་མཐོང་བ་གནས་ནས་དབྱུང་བའི་ནན་ཏུར་ཉིད་བྱེད་རིགས་ཀྱི་
ནན་ཏུར་གཞན་བྱེད་པ་སྐབས་སུ་མི་འོས་པའི་ཕྱིར་དང་། གཞན་ཡང་། ཡུལ་དེས་ཉེས་
པ་ཁས་ལེན་པ་ཡན་ལག་ཏུ་མི་དགོས་པ་འདི། མ་མཐོང་བ་གནས་ནས་དབྱུང་བའི་ནན་ཏུར་
ཕུད་པའི་ནན་ཏུར་གཞན་ཐམས་ཅད་ལ་ཁྱབ་ཆེར་སྦྱར་བ་དེ་མི་འཐད་པར་ཐལ། ནན་ཏུར་
མགོ་མེད་པ་ལ་མགོ་བཏགས་པ་གསུངས་པའི་སྐབས་སུ། ཕྱིར་མི་བཅོས་པ་གནས་ནས་དབྱུང་
བ་ལ། ཉེས་པ་ཁས་བླངས་པ་སྔོན་དུ་འགྲོ་དགོས་པ་དང༌། སྡིག་ལྟ་མི་གཏོང་བ་ལ་བཞམས་
བསྒོ་སྔོན་དུ་འགྲོ་དགོས་པ་དང༌། འཐབ་ཀྲོལ་ལ་འབད་པ་མ་ལོག་པ་ལ་བསྡིགས་པ་ནན་
ཏུར་སྔོན་དུ་འགྲོ་དགོས་པ་དང༌། གཏན་ལ་ཕབ་པ་མ་ཞི་བ་ལ་མངོན་སུམ་བརྒྱད་སྔོན་དུ་
འགྲོ་དགོས་པར་གསུངས་པའི་ཕྱིར་ཏེ། མཚོ་ཊཱིཀ་གཞི་སྨད་ཤོག ༢༨༤ ལས། ཕྱིར་མི་
འཆོས་པར་གནས་ནས་དབྱུང་བ་ལ་ནི་ལྟུང་བ་ཁས་བླངས་པ་སྔོན་དུ་འགྲོ་ཞིང་། ཞེས་སོགས་

གསུངས་པའི་ཕྱིར་རོ། །ཞེས་ཀྱང་རྩོད་པས་ནན་ཏུར་གྱི་ལས་གཞན་ལའང་ཡུལ་དེས་ཉེས་
པ་ཁས་མ་བླངས་ཀྱང་ནན་ཏུར་གྱི་ལས་དེ་དང་དེ་བྱེད་པར་གསུངས་པས་མ་མཐོང་བ་གནས་
ནས་དབྱུང་བའི་ནན་ཏུར་གྱི་ལས་བྱེད་པའི་རྒྱུ་དེ་ཇི་འདྲ་ཞིག་ལ་འཇོག་དགོས་གཞུང་དང་
སྦྱར་ཏེ་དཔྱད་པར་ཞུའོ། །
ནན་ཏུར་བྱས་པ་ལ་བཟོད་པ་ལེན་ཚུལ་འཆད་པ་ནི།
སྡོམ་ལས།
བཟོད་བླངས་དགོས་པ་ནན་ཏུར་ལས་གྲོལ་འགྱུར། ། 
བསྡུས་དོན་ལ་གསུམ་བླངས་ཡུལ་ཆོས་དགུ་སྟེ། །
ཡང་དག་བསམ་དང་སེམས་ཤིང་རྟེན་ལ་བརྟེན། ། 
ཡང་དག་ཆ་ལུགས་འཆང་ཞིང་བསླབ་ལ་སློབ། །
ང་རྒྱལ་རྒྱགས་པ་གཞོམ་ཞིང་ནན་ཏུར་རྒྱུ། །
གཏོང་ཞིང་རང་གིས་གསོལ་བ་ལན་གསུམ་འདེབས། །
ཚོགས་སུ་མ་ལོངས་པ་འོ་རྟེན་དགེ་འདུན། ། 
མཚན་ཉིད་བཞིའི་སྟེང་ཆད་པ་གཅོད་བྱེད་དམ། །
དེས་བསྐོས་པ་སྟེ་ཆོས་ལྔ་ལྡན་པ་འོ། །
ཇི་ལྟར་བླང་ལ་སྦྱོར་དངོས་མཇུག་གསུམ་སྟེ། །
སྦྱོར་བ་འདུ་སྐབས་སྒྲུབ་ལ་དངོས་གཞི་ནི། །
འཁོཏེ་གསོལ་བ་བཞི་འོ་མཇུག་ཏུ་མཇུག་སྡུད་བརྗོད། །
ཅེས་པའོ། །

བསྡིགས་པ་ནན་ཏུར་བྱེད་པའི་གོ་སྐབས་མི་སྲིད་པར་ཐལ་བའི་རྩོད་པ་དང་དེའི་ལན་བཅས་
འཆད་པ་ནི།
 སྡོམ་ལས། 
ཁ་ཅིག་བསྡིགས་པ་ནན་ཏུར་ཡོད་མིན་ཏེ། ། 
ནན་ཏུར་བྱེད་ལ་གླེང་དྲན་སྔོན་འགྲོ་དགོས། །
གླེང་ཚེ་ཀུན་སྐབས་མི་འབྱེད་ལྷག་མར་ཕྱོགས། །
ཕྱོགས་འགར་མི་འབྱེད་བརྗོད་བཅས་ཕུར་བཅས་འགྱུར།
ཕྱེ་ཡང་ཁས་མི་ལེན་ན་མ་མཐོང་དབྱུང༌། །
ལེན་ཡང་མི་འཆོས་མི་འཆོས་གནས་དབྱུང་བྱ། ། 
འཆོས་ན་ནན་ཏུར་བྱ་དོན་མེད་ཕྱིར་རྩོད། ། 
ཅེས་པས། ཁ་ཅིག་གིས། བསྡིགས་པ་ནན་ཏར་གྱི་ལས་བྱེད་པའི་སྐབས་མི་སྲིད་པར་ཐལ་
བའི་རྩོད་པ་བྱེད་ལ། ཇི་ལྟར་རྩོད་ཚུལ་བཀོད་ན། ཁ་ཅིག་ན་རེ། འཐབ་ཀྲོལ་བྱེད་པ་ལ་
བསྡིགས་པ་ནན་ཏུར་བྱེད་པའི་སྐབས་མི་སྲིད་པར་ཐལ། ནན་ཏུར་བྱེད་པ་ལ་སྔོན་དུ་ཉེས་
པ་གླེང་དགོས་ལ། དེའི་ལྟུང་བ་གླེང་བ་ལ་སྐབས་འབྱེད་པ་དང༌། མི་འབྱེད་པ་གཉིས་སུ་
ངེས་པ་གང་ཞིག དེ་གཉིས་གང་ཡིན་ཡང་བསྡིགས་པ་ནན་ཏར་བྱེད་པའི་སྐབས་མི་སྲིད་
པའི་ཕྱིར། དེ་ཡང་ལྟུང་བ་གླེང་བའི་སྐབས་མི་འབྱེད་པ་ལ། མཐའ་དག་ལ་སྐབས་མི་འབྱེད་
པ་དང་། ཕྱོགས་འགར་སྐབས་མི་འབྱེད་པ་སྟེ་གཉིས་ལས། དང་པོ་མཐའ་དག་ལ་སྐབས་
མི་འབྱེད་ན་བཀའ་བློ་མི་བདེ་བའི་ལྷག་མར་ཕྱོགས་པར་འགྱུར་ཏེ། དགེ་འདུན་གྱིས་དགེ་
སློང་རང་ལ་ཉེས་པ་གླེང་བ་ན་དགེ་སློང་རྣམས་ཀྱིས་བདག་ལ་ཉེས་པ་མ་གླེང་ཞིག་ཅེས་བརྗོད་

པ་ལ་དགེ་འདུན་གྱིས་བཞམས་བསྒོ་གསོལ་བཞིས་བཟློག་ཀྱང་མི་གཏོང་ན་བཀའ་བློ་མི་བདེ་
བའི་ལྷག་མར་འགྱུར་བ་གསུངས་པའི་ཕྱིར། ཕྱོགས་འགར་སྐབས་མི་འབྱེད་ན་དེ་ལ་དགེ་
འདུན་གྱིས་བརྗོད་བཅས་དང་ཕུར་བཅས་བྱ་བར་གསུངས་པའི་ཕྱིར། ཉེས་པ་གླེང་བ་ན་
སྐབས་འབྱེད་པ་ལ། ཉེས་པ་ཁས་ལེན་པ་དང་མི་ལེན་པ་གཉིས་ལས་ཁས་མི་ལེན་ན་དེ་ལ་
མ་མཐོང་བ་གནས་ནས་དབྱང་བའི་ནན་ཏར་བྱེད་ཀྱི་བསྡིགས་པ་ནན་ཏུར་མི་བྱེད་པའི་ཕྱིར།
ཁས་ལེན་པ་ལའང་ཕྱིར་མི་འཆོས་པ་དང་འཆོས་པ་གཉིས་ལས། ཕྱིར་མི་བཅོས་ན་དེ་ལ་
ཕྱིར་མི་འཆོས་པའི་ནན་ཏུར་བྱེད་ལ། ཕྱིར་བཅོས་ལ་འབད་ན་དེ་ལ་ནན་ཏུར་གྱི་ལས་བྱེད་
པ་དོན་མེད་པའི་ཕྱིར། སྨད་པ་དང་བསྐྲད་པ་དང་ཕྱིར་འགྱེད་ནན་ཏུར་རྣམས་ཀྱང་བྱེད་
པའི་སྐབས་མི་སྲིད་པའི་ཚུལ་སྔར་བཞིན་སྦྱར་ནས་རྩོད་དོ། །
རྩོད་པའི་ལན་འཆད་པ་ནི།
སྡོམ་ལས།
སྐབས་མི་འབྱེད་དམ་ཉེས་པ་ཁས་བླངས་ན། ། 
སྐབས་དེར་ནན་ཏུར་གཞི་བཙན་བྱ་བར་གསུངས། །
འོ་ན་བཀའ་བློ་མི་བདེའི་ལྷག་མ་ནི། །
འབྱུང་བ་རྒྱུན་ཆད་དུ་འགྱུར་ཞེ་ན་མིན། །
བསྡིགས་སོགས་ནན་ཏུར་མ་འབྲེལ་ཉེས་གླེང་ཚེ། །
མཐའ་དག་སྐབས་མི་འབྱེད་ན་དེ་འབྱུང་ཞིང༌། ། 
ནན་ཏུར་འབྲེལ་ལའང་དེ་བྱས་བཟོད་པ་གསོལ། ། 
ཕྱིར་བཅོས་མ་བྱས་སྐབས་དེར་ཉེས་གླེང་ཚེ། །
མཐའ་དག་སྐབས་མི་འབྱེད་ན་དེ་འབྱུང་ངོ༌། །

ཞེས་པ་སྟེ། གོང་གི་རྩོད་པ་ལ་ལན་ཇི་ལྟར་འདེབས་ཚུལ་ནི་འཐབ་ཀྲོལ་བྱེད་པ་ལ་ཉེས་པ་
གླེང་བ་ན་སྐབས་མི་འབྱེད་པ་དང་འབྱེད་པ་གཉིས་ལས། སྐབས་མི་འབྱེད་ན། བསྡིགས་
པ་ནན་ཏུར་གྱི་གཞི་བཙན་པར་བྱས་ཏེ། བཀའ་བློ་མི་བདེའི་ལྷག་མར་ཕྱོགས་སུ་མི་འཇུག་
པར་དེ་ལ་བསྡིགས་པ་ནན་ཏུར་བྱེད་པ་དང༌། སྐབས་འབྱེད་པ་ལ་ཡང་ཉེས་པ་ཁས་བླངས་
པ་དང་མི་བླངས་པ་གཉིས་ལས། ཉེས་པ་ཁས་བླངས་ན་ཕྱིར་མི་འཆོས་སོགས་ནན་ཏུར་གཞན་
ལ་ཕྱོགས་སུ་མི་འཇུག་པར་བསྡིགས་པ་ནན་ཏུར་གྱི་གཞི་བཙན་པར་བྱས་ཏེ་དེ་ཉིད་བྱེད་ལ།
ཁས་མི་ལེན་ནའང་མ་མཐོང་བ་གནས་ནས་དབྱུང་བ་ལ་ཁ་ཕྱོགས་སུ་མི་འཇུག་པར་བསྡིགས་
པ་ནན་ཏུར་གྱི་གཞི་བཙན་པར་བྱས་ཏེ་དེ་བྱེད་པ་ཡིན་པས། བསྡིགས་པ་ནན་ཏུར་བྱེད་པའི་
སྐབས་མི་སྲིད་པའི་སྐྱོན་མེད་ལ། དེ་བཞིན་དུ་སྨད་པ་དང་བསྐྲད་པ་དང་ཕྱིར་འགྱེད་ནན་
ཏུར་བྱེད་པའི་སྐབས་མི་སྲིད་པའི་རྩོད་པ་རྣམས་ལ་ལན་དེ་མཚུངས་བྱེད་པ་ཡིན་ནོ། །འོ་
ན་བཀའ་བློ་མི་བདེ་བའི་ལྷག་མ་འབྱང་བའི་སྐབས་མི་སྲིད་པར་ཐལ། ཉེས་པ་གླེང་བ་ན།
སྐབས་མི་འབྱེད་ན་དེ་ཉིད་བཀའ་བློ་མི་བདེ་བའི་ལྷག་མའི་ཕྱོགས་སུ་མི་འཇུག་པར་དེ་ལ་བསྡིགས་
པ་ནན་ཏུར་སོགས་བྱེད་པའི་ཕྱིར། ཞེ་ན། སྐྱོན་མེད་དེ། ནན་ཏུར་དང་མ་འབྲེལ་བའི་
སྐབས་སུ་ཉེས་པ་གླེང་བ་ན་མཐའ་དག་ལ་སྐབས་མི་འབྱེད་ན་བཞམས་བསྒོ་གསོལ་བཞིས་
བཟློག་དགོས་ཤིང༌། དེ་མ་གཏང་ན། བཀའ་བློ་མི་བདེ་བའི་ལྷག་མ་འབྱུང་ལ། ནན་ཏུར་
དང་འབྲེལ་བའི་སྐབས་ཡིན་ནའང་དེ་ལ་ནན་ཏུར་བྱས་པ་ལ་བཟོད་པ་གསོལ་ཡང་། ད་དུང་
ལྟུང་བ་ཕྱིར་མི་འཆོས་པ་ན། དགེ་འདུན་གྱིས་ཉེས་པ་གླེང་བ་ན་སྐབས་མི་འབྱེད་ན། དེ་
ལ་བཀའ་བློ་མི་བདེ་བའི་ལྷག་མ་འབྱུང་བའི་ཕྱིར་རོ། །ཞེས་ལན་མཛད་དོ། །རྩོད་ལན་
འདི་དག་ནི་འདི་འཐད་མཚོ་ཊཱིཀ་ལས་གསུངས་པ་སྡོམ་དུ་བསྡུས་པའོ། །

རྩ་བའི་ས་བཅད་གཉིས་པ། རང་སྤྲོ་བ་མཐོལ་བཤགས་གྱི་སྒོ་ནས་ཕྱིར་བཅོས་པའི་ཚུལ་
ནི༑ ལྟུང་བ་ཕྱིར་བཅོས་བྱེད་པ་ལ་དང་པོ་མཐོལ་བ་དང༌། གཉིས་པ་བཤགས་པའི་ཚུལ་
གཉིས་ལས། མཐོལ་བའི་དགོས་པ་ནི། བཅབས་ཉེས་མི་འབྱུང་བའམ་བྱུང་ཡང་མཐོལ་
ཕྱིན་ཆད་བཅབས་ཉེས་མུ་འཐུད་ནས་མི་འབྱུང་བའོ། །གང་ལ་མཐོལ་བའི་ཡུལ་ནི། བསྒོ་
གྱུར་གྱི་ལྟུང་བ་རྣམས་ལ་བསྒོ་ལས་མཛད་པ་པོའི་དགེ་འདུན་ལ་མཐོལ་དགོས་ཤིང་།སོར་
བཤགས་ནི་མཚམས་དེར་གནས་པའི་དགེ་འདུན་ཚོགས་པ་ལ་མཐོལ་བ་དང་། དེ་ལས་གཞན་
པའི་ལྟུང་བ་རྣམས་ནི་མཚམས་དེར་གཏོགས་པའི་དགེ་སློང་རེ་རེ་བའི་མདུན་ནམ་མ་རྙེད་ན་
སོ་ཐར་རིགས་བརྒྱད་གང་རུང་ལ་གནས་པ་དང་། མཚམས་གཞན་དུ་གནས་པ་ལ་མཐོལ་
ཡང་རུང་བར་གསུངས་ལ། གང་མཐོལ་བའི་དངོས་པོ་ལྟུང་བ་ནི་སྡེ་ལྔ་གང་རུང་དུ་གཏོགས་
ཤིང་༑ རང་རྒྱུད་དང་འབྲེལ་བ་དང་ཤེས་སམ་འཕྲིག་པ་དང་སྔར་མཐོལ་བ་མིན་པ་སྟེ་ཆོས་
བཞི་ལྡན་དགོས་པར་གསུངས་སོ། ། 
གཉིས་པ། བཤགས་པ་ལ་བཅབས་ཉེས་བཤགས་པ་དང༌། ལྟུང་བ་དངོས་གཞི་བཤགས་
ཚུལ་གཉིས་ཡོད་པ་ལས། མཐོལ་ཚུལ་ཆོ་ག་སྦྱོར་དངོས་མཇུག་གསུམ་ཡོད་ཅིང་། མཐོལ་
བའི་ཆོ་ག་དངོས་གཞི་ལ་ཆོ་ག་མུ་བཅུ་དགུ་གསུངས་པ་ནི།
སྡོམ་ལས།
ལྟུང་གཅིག་ཞག་གཅིག་བཅབས་དང་ཞག་གཉིས་བཅབས། །
ཞག་མང་བཅབས་ལ་ཉེས་གྲངས་ཤེས་མ་ཤེས། ། 
ཞག་དཔག་མེད་ལ་ཉེས་གྲངས་དཔག་མེད་དོ། །
དེ་ལྟར་མཐོལ་སྔགས་མུ་ལྔ་ལྕུང་གཉིས་དང༌། །

ལྟུང་བ་བྱུང་ལ་སྦྱར་བས་བཅོ་ལྔ་ཐོབ། ། 
ལྟུང་བ་དཔག་མེད་ཞག་གཅིག་ཞག་གཉིས་བཅབས། །
ཞག་མང་བཅབས་དང་དཔག་མེད་ཞག་བཅབ་སྟེ།།
བཞི་པོ་བསྣན་པས་མཐོལ་སྔགས་བཅུ་དགུ་འོང༌། །
ཞེས་པ་སྟེ། མཐོལ་སྔགས་མུ་བཅུ་དགུ་རྩི་ཚུལ་ནི། ལྟུང་གཅིག་ཞག་གཅིག་དང་གཉིས་
དང་༑ ཞག་མང་བཅབས་པ་འདི་ལ་ཉེས་གྲངས་ཤེས་པ་དང་མི་ཤེས་པ་གཉིས་ཕྱེ་སྟེ་སྡོམ་
པས་བཞི་དང༌། ལྟུང་གཅིག་ཞག་དཔག་མེད་བཅབས་པ་སྟེ་མུ་ལྔ་བརྩི། དེ་བཞིན་ལྟུང་
གཉིས་ཞག་གཅིག་དང་གཉིས་བཅབས་པ་དང༌། ཞག་མང་བཅབས་པ་ལ་ཉེས་གྲངས་ཤེས་
པ་དང་། མི་ཤེས་པ་གཉིས་ཕྱེ་སྟེ་བཞི་དང༌། ལྟུང་བ་གཉིས་ཞག་དཔག་མེད་བཅབས་པ་
སྟེ་མུ་ལྔ་དང༌། ཡང༌། ལྟུང་བ་མང་པོ་ཞག་གཅིག་དང༌། གཉིས་བཅབས་པ་དང་། ཞག་
མང་བཅབས་པ་ལ་ཉེས་གྲངས་ཤེས་པ་དང༌། མ་ཤེས་པ་གཉིས་ཕྱེ་སྟེ་དང༌། ཞག་དཔག་
མེད་བཅབས་པ་བཅས་མུ་ལྔ་བཅས་ལྔ་གསུམ་བཅོ་ལྔ་ཐོབ། དེ་ནས་ལྟུང་བ་དཔག་མེད་ཞག་
གཅིག་དང་གཉིས་བཅབས་པ་དང༌། ཞག་མང་བཅབས་པ་ཞེས་གྲངས་གཅིག་ཏུ་འདྲེན་
པ་ལས། དེ་ལ་ཉེས་གྲངས་ཤེས་པ་དང་མི་ཤེས་པ་གཉིས་མི་འདྲེན་ཏེ། ལྟང་བ་དཔག་མེད་
བཅབས་པ་ལ་ཉེས་གྲངས་ཤེས་པ་མི་སྲིད་པས་སོ། །དེ་ལྟར་མུ་གསུམ་སྟེང་ལྟུང་བ་དཔག་
མེད་ཞག་དཔག་མེད་བཅབས་པ་སྟེ་མུ་བཞི་སྟེ་བཅོ་ལྔའི་སྟེང་བཞི་བསྣན་པས་མུ་བཅུ་དགུ་
དེ་ལྟར་བརྩི་འོ། །
དེ་ལ་མཐོལ་སྔགས་མུ་བཅུ་དགུ་བཞག་པ་འདི་ལ། ཁ་ཅིག་ན་རེ། ལྟུང་བ་གཅིག་ཞག་
མང་པོར་བཅབས་པ་དང༌། ལྟུང་བ་གཉིས་ཞག་མང་པོར་བཅབས་པ་དང༌། ལྟུང་བ་མང་

པོ་ཞག་མང་པོར་བཅབས་པ་སྟེ་གསུམ་པོ་རེ་རེ་ལ་ཉེས་གྲངས་ཤེས་པ་དང་མ་ཤེས་པ་གཉིས་
རེ་བརྩི་ཚུལ་དེ་མི་འཐད་པར་ཐལ། ལྟུང་བ་གཅིག་དང་གཉིས་དང་མང་པོ་ཞག་མང་པོར་
བཅབས་ཞེས་པའི་དོན་ཞག་གསུམ་ནས་གྲངས་ཤེས་བར་བཅབས་པ་ལ་འཇོག་པ་གང་ཞིག
བཅབས་པའི་ཞག་གྲངས་ཤེས་ན། ཞག་ཇི་ཙམ་ལ་བཅབས་པ་ཡང་ཤེས་ནུས་པས་དེ་ལ་
བཅབས་ཉེས་ཀྱི་གྲངས་མི་ཤེས་པ་འོང་མི་སྲིད་པའི་ཕྱིར། ཟེར་བ་ལ། ལན་ཇི་ལྟར་གདབ་
དཔྱད་པར་བྱའོ། ། 
ལྟུང་བ་བཅབས་ཉེས་བཤགས་ཚུལ་ནི། 
སྡོམ་ལས།
བཤགས་པ་ཙམ་དང་ཆད་ལས་དང་འབྲེལ་གཉིས། །
ཞེས་པ་སྟེ། སྤང་ལྟུང་མན་ཆད་ལས་ལ་མ་ལྟོས་པར་བཤགས་པ་འབའ་ཞིག་བྱས་པས་དག་
ལ༑ ལྷག་མའི་བཅབས་ཉེས་ཞག་གྲངས་དུ་བཅབས་པ་དེ་སྙེད་ཀྱི་ཞག་གྲངས་སྤོ་བ་སྤྱད་
དེ་བཅབས་ཉེས་དེ་བཤགས་དགོས་པ་ཡིན་ནོ། །
གཉིས་པ། ལྟུང་བ་དངོས་གཞི་བཤགས་པའི་ཚུལ་ནི། སྡོམ་ལས།
དངོས་གཞི་བཤགས་ལ་རྩ་ལྟུང་ལྷག་མ་དང་། །
དེ་ལས་གཞན་པའི་ལྟུང་བ་རྣམ་གསུམ་ལས། ། 
འཆབ་བཅས་ཕམ་པ་གསོ་བར་མི་ནུས་པ། 
འཆབ་མེད་བྱུང་ལ་ནམ་འཚོའི་བསླབ་པ་སྦྱིན། །
ལྷག་མ་བཤགས་ལ་སྤོ་མགུ་དབྱུང་གསུམ་བྱ། །

བཅབ་ཉེས་དག་ཕྱིར་སྤོ་བ་སྤྱོད་པ་དང༌། །
དངོས་གཞི་དག་ཕྱིར་མགུ་བ་སྤྱོད་པ་ཡིན། ། 
མགུ་བ་ཕ་ལ་ཞག་དྲུག་མར་ཟླ་ཕྱེད། ། 
འབྱིན་པའི་ལྷག་མའི་མགུ་བ་སྤྱོད་བཞིན་པར། །
སླར་ཡང་དེ་བྱུང་གཞི་ནས་མགུ་བ་སྦྱིན། ། 
དེ་ཉིད་སྤྱོད་བཞིན་ཡང་བསྐྱར་དེ་བྱུང་ན། ། 
གཞི་ནས་བསླངས་ཏེ་མགུ་བ་སྦྱིན་པར་གསུངས། ། 
སྐབས་འདིར་མིང་དང་མཚན་ཉིད་འཕོ་བ་ལ། །
མུ་བཞི་མཚོ་ཊཱིཀ་ལས་གསུངས་ཤེས་པར་བྱ། །
སྔ་མར་བཅབས་ཉེས་ཕྱི་མར་བཅབས་མེད་ན། །
སྔ་མའི་བཅབས་ཉེས་སྤོ་བས་དག་བྱས་ནས། །
སྔ་ཕྱིའི་དངོས་གཞི་དག་ཕྱིར་མགུ་སྤྱོད་བྱ། །
སྔ་ཕྱི་གཉིས་ཀར་བཅབས་པའི་ཉེས་བཅས་ན། ། 
སྔ་ཕྱིའི་བཅབས་ཉེས་དག་ཕྱིར་སྤོ་བ་དང༌། ། 
རིམ་བཞིན་ཆོ་ག་གཅིག་གིས་ནོད་པར་གསུངས། །
ལྟུང་བ་སྔ་ཕྱིར་བཅབས་ཉེས་བྱུང་བ་ན། །
བ་སྔམ་ཕུད་སྔར་ལས་ཕྱི་མ་བཅབས་ཡུན་རིང་སྤྱད་ཚེ། ། 
དེ་ལྟ་བུའི་ཚེསྤོ་བ་རིང་ལ་ཐུང་བ་བསྡུས་ཏེ་སྤྱད། ། 
སྤོ་སྤྱོད་མི་མཐུན་ལྷག་མས་མི་འཇོག་ན། །
སྤོ་སྤྱོད་དེ་ལ་སྤོ་སྦྱིན་རུང་ངམ་དཔྱད། ། 

སྤོ་བ་སྔ་མ་བླངས་ཀྱང་མ་ཆགས་པར། །
སླར་ཡང་རིགས་མཐུན་ལྷག་མ་བྱུང་བ་ན།
སྤོ་བ་སྦྱིན་གྱི་གཞི་ནས་སྤོ་བ་མིན། ། 
བར་མ་མི་འདོར་ཕྱིར་བཅོས་ཐབས་ལ་འབད། །
སྔ་མར་བཅབས་ཡོད་ཕྱི་མར་བཅབས་མེད་ན། ། 
དཔྱད་པར་སྤོ་དང་མགུ་བ་སྔ་ཕྱི་སོ་སོར་སྤྱད། །
གཉིས་ཀར་བཅབ་ཡོད་སྤོ་དང་མགུ་བ་གཉིས།
རིམ་བཞིན་ཆོ་ག་གཅིག་གིས་ནོད་དེ་སྤྱད། ། 
སྐབས་འདིར་སྤོ་མགུ་སྦྱིན་པའི་ཆོ་ག་ལ། །
སྤོ་དང་གཞི་སྤོ་གཞི་ནས་བསླངས་སྤོ་གསུམ། །
མགུ་དང་གཞི་མགུ་གཞི་ནས་བསླངས་མགུ་གསུམ། །
སྤོ་དང་མགུ་བ་རྐྱང་པ་སྦྱིན་པ་དྲུག །
སྤོ་བ་སྤྱད་ལ་མགུ་དང་གཞི་མགུ་དང་། ། 
གཞི་ནས་བསླངས་ཏེ་མགུ་བ་སྦྱིན་པ་གསུམ། །
གཞི་ནས་སྤོ་བ་སྤྱད་ལ་མགུ་སྦྱིན་གསུམ། །
གཞི་ནས་བསླངས་ཏེ་སྤོ་སྤུད་མགུ་སྦྱིན་གསུམ། །
སྤོ་ལྡན་མགུ་བ་སྤྱོད་པ་རྣམ་དགུ་གྲངས། །
བསྡོམས་པས་སྤོ་མགུ་སྦྱིན་པ་བཅོ་ལྔ་འོང་། །
མགུ་བ་སྤྱད་དེ་དངོས་གཞི་དག་བྱས་ཚེ། ། །
དེ་ལ་རང་སར་དབྱུང་བ་སྦྱིན་པ་ཡིན། །

མགུ་རྐྱང་གསུམ་དང་སྤོ་མཐའི་མགུ་དགུ་སྟེ། ། 
མགུ་བ་བཅུ་གཉིས་མཐའ་ལ་ཡར་དབྱུང་བའི། ། 
དབྱུང་བ་སྦྱིན་པ་རྣམ་པ་བཅུ་གཉིས་གསུངས། ། ། 
ཞེས་པའོ། ། 
སྐབས་འདིར་ཅུང་ཟད་དཔྱད་པ་ལ། ཁ་ཅིག་ན་རེ། ལྷག་མའི་བཅབས་ཉེས་ཡོད་ན།
དེ་དག་པའི་ཕྱིར་ངེས་པར་དེ་འདྲའི་བཅབས་ཉེས་དེ་ཉིད་ལ་ལྟོས་ཏེ་སྤོ་བ་ཞག་གྲངས་ཚང་
པ་སྤྱད་དགོས་པས་ཁྱབ་ཟེར། དེ་ལ། འགའ་ཞིག་ན་རེ། འོ་ན། གང་ཟག་གཅིག་གིས་
ཁང་པའི་ལྷག་མ་ཞག་དྲུག་བཅབས་པའི་ཉེས་པ་དག་ཕྱིར་སྤོ་བ་ཞག་གཅིག་སྤྱད་ཟིན་པ་ན་
སླར་ཡང་རིགས་མཐུན་ལྷག་མ་བཅབས་པའི་ཉེས་པ་བྱུང་བ་ན། ཁང་ལྷག་སྔ་མ་བཅབས་
པའི་བཅབས་ཉེས་ཞག་དྲུག་ཚང་བར་ད་དང་སྤོ་བ་སྤྱད་དགོས་པར་ཐལ། འདོད་པའི་ཕྱིར།
འདོད་ན། གང་ཟག་དེས་ལྷག་མ་སྔ་མ་བཅབས་པའི་སྤོ་བ་ཞག་ལྔ་དང་ཕྱི་མ་བཅབས་པའི་
སྤོ་བ་ཞག་གཅིག་སྟེ་སྤོ་བ་ཞག་དྲུག་སྤྱད་དགོས་པར་ཐལ། འདོད་པའི་ཕྱིར། འདོད་མི་
ནུས་ཏེ། སྤོ་བ་སྤྱོད་བཞིན་རིགས་མཐུན་ལྷག་མ་བཅབས་ཉེས་གཞན་འབྱུང་ན། སྔར་སྤོ་
བ་སྦྱིན་པ་དེ་ཞིག་སྟེ་གཞི་ནས་སྤོ་བ་སྦྱིན་དགོས་པ་དང་། དེ་བཞིན་གཞི་ནས་སྤོ་བ་ཞིག་སྟེ་
གཞི་ནས་བསླངས་ཏེ་སྤོ་བ་སྦྱིན་པ་དེ་ལྟར་ཡིན་པའི་ཕྱིར། དེས་ན་སྤྱིར་བཏང་ལྷག་མའི་
བཅབས་ཉེས་བྱུང་ན་དེ་དག་པའི་ཕྱིར་ཞག་གྲངས་དུ་བཅབས་ཀྱི་སྤོ་བ་སྤྱད་དགོས་ཀྱང་སྤོ་
བ་སྔ་མ་སྤྱད་དེ་ཞག་ཐལ་ཟིན་པའི་ཚེ་རིགས་མཐུན་ལྷག་མ་གཞན་གྱི་བཅབས་ཉེས་བྱུང་བ་
དེ་ལྟ་བུའི་ཚེ་སྤོ་བ་སྔ་མ་སྦྱིན་པ་དེ་ཞིག་པས་དེའི་ཆད་པ་ཞག་གྲངས་ཚང་བར་སྤོ་བ་སྤྱད་མི་
དགོས་པར་གཞི་ནས་སྤོ་བ་སྦྱིན་པ་དེའི་ཆད་ལས་ཞག་གྲངས་སྤྱད་པས་གོ་ཆོད་པ་དམིགས་
བསལ་ཡིན་པའི་ཕྱིར། ཟེར། 

དེ་ལ། ལ་ལ་ན་རེ། གང་ཟག་གཅིག་གིས་ཁང་ལྷག་བྱུང་བ་ཞག་བཅུ་བཅབས་པ་ལ་
སྤོ་བ་སྦྱིན་ཏེ་ཞག་གཉིས་ཙམ་སོང་བ་ན་རིགས་མཐུན་ལྷག་མ་གཞན་ཞིག་བྱུང་སྟེ་ཞག་གཅིག་
བཅབས་པ་ན་གང་ཟག་དེ་ལ་གཞི་ནས་སྤོ་བ་སྦྱིན་པ་ཆོས་ཅན། གང་ཟག་དེས་སྤོ་བ་ཞག་
གཅིག་སྤྱད་པས་འགྲིག་པར་ཐལ། དེ་ལ་གཞི་ནས་སྤོ་བ་སྦྱིན་པས་སྔར་གྱི་སྤོ་བ་ཞག་བཅུ་
སྤྱད་པ་དེ་ཞིག་པའི་ཕྱིར། འདོད་མི་ནུས་ཏེ། ལྷག་མའི་བཅབས་ཉེས་སྔ་ཕྱི་གཉིས་བྱུང་བ་
ན་བཅབས་ཉེས་ཞག་གྲངས་གང་རིང་བ་དེར་ཐུང་བ་དེ་བསྡུས་ཏེ་སྤོ་བ་སྤྱད་དགོས་པར་གསུངས་
པ་དང་འགལ་བའི་ཕྱིར། ཞེས་རྩོད། །ཚོ་དང་ཡག།བྷི་རཛོ་ཌཀྱུ་ཌཞོཌ་ཌ་རྟ་
ཡང༌། སྤོ་མགུ་སྦྱིན་པའི་ཆོ་ག་བཅོ་ལྔ་ལས། སྤོ་ལྡན་དགུ་གསུངས་པ་འདི་ལ། ཁ་
ཅིག་གིས། སྤོ་ལྡན་ཞེས་པ་སྤོ་བ་སྤྱོད་པ་ལ་བྱེད་ཅིང་། དེཡང་སྤོ་བ་སྤྱོད་བཞིན་པ་ལ་མགུ་
བ་སྦྱིན་པ་གསུམ་དང་། གཞི་ནས་སྤོ་བ་སྤྱོད་བཞིན་པ་ལ་མགུ་བ་སྦྱིན་པ་གསུམ་དང༌། གཞི་
ནས་བསླངས་ཏེ་སྤོ་བ་སྤྱོད་བཞིན་པ་ལ་མགུ་བ་སྦྱིན་པ་གསུམ་སྟེ་སྤོ་ལྡན་མགུ་ལྡན་དགུ་ཡིན་
ནོ་ཟེར་ན། འགའ་ཞིག སྤོ་བ་སྤྱད་བཞིན་པ་ལ་མགུ་བ་དང་གཞི་ནས་མགུ་བ་དང་གཞི་
ནས་བསླངས་ཏེ་མགུ་བ་སྦྱིན་པ་མི་འཐད་པའི་ཕྱིར་ཏེ། སྡོམ་ལས།
སྔ་མར་བཅབས་ཡོད་ཕྱི་མར་བཅབས་མེད་ན། ། ་
སྔ་མའི་བཅབས་ཉེས་སྤོ་བས་དག་བྱས་ནས། ། 
སྔ་ཕྱིའི་དངོས་གཞི་དག་ཕྱིར་མགུ་སྤྱད་བྱ། ། 
ཞེས་གསུངས་པའི་ཕྱིར། ཟེར། དེའི་ལན་དུ། རིགས་མཐུན་ལྷག་མའི་བཅབས་ཉེས་སྔ་
ཕྱི་བྱུང་བ་ན། གཞི་ནས་སྤོ་བ་སོགས་སྦྱིན་ཏེ་སྔ་ཕྱིའི་བཅབས་ཉེས་དག་པར་བྱས་ཏེ། དེའི་
རྗེས་དངོས་གཞི་དག་ཕྱིར་མགུ་བ་སྤྱད་དགོས་པས་དེ་ལ་སྤོ་བ་སྤྱོད་བཞིན་པར་མགུ་བ་སྦྱིན་
པ་སོགས་མི་འོང་ཡང་རིགས་མི་མཐུན་པའི་ལྷག་མའི་བཅབས་ཉེས་དག་ཕྱིར་སྤོ་བ་སྤྱོད་བཞིན་

པར་རིགས་མི་མཐུན་གྱི་དངོས་གཞི་དག་ཕྱིར་མགུ་བ་སྦྱིན་པ་སོགས་འོངས་བས་སྤོ་ལྡན་མགུ་
སྦྱིན་དགུ་གསུངས་པ་འདི་རིགས་མི་མཐུན་གྱི་ལྷག་མའི་དབང་དུ་བྱས་པ་ཡིན་ཞེས་སྨྲའོ། །འོན་
ཀྱང་སྤོ་བ་དང་ལྡན་པ་དང་། གཞི་ནས་སྤོ་བ་དང་ལྡན་པ་དང་། གཞི་ནས་བསླངས་ཏེ་སྤོ་
བ་དང་ལྡན་པ་དང་ཞེས་པ་སྤོ་བ་དང་གཞི་སྤོ་དང་གཞི་ནས་བསླངས་སྤོ་འཁོར་ཟིན་ཀྱང་ཡར་
དབྱུང་ད་དུང་མ་བྱས་པ་ལ་འཇོག་ཅིང༌། དེགསུམ་པོ་རེ་རེ་ལ་མགུ་བ་དང་གཞི་ནས་མགུ་
བ་དང་གཞི་ནས་བསླངས་ཏེ་མགུ་བ་སྦྱིན་པ་གསུམ་རེ་བརྩིས་པས་སྤོ་ལྡན་དགུ་འཇོག་པར་
གསུངས་སོ། ། 
ཕམ་ལྷག་གཉིས་ལས་གཞན་པའི་ལྟུང་བ་ཕྱིར་བཅོས་ཚུལ་ནི། 
སྡོམ་ལས།
ཕམ་ལྷག་སྦོམ་ལྕི་མཚམས་ནང་དགེ་འདུན་ཀུན། ། 
མཚམས་ཕྱིར་བཤགས་ན་དགེ་འདུན་དྲུག་མདུན་བཤགས། །
ཕམ་པའི་སྦོམ་ཡང་དགེ་འདུན་བཞི་ལ་དང་། ། 
ལྷག་མའི་སྦོམ་ལྕི་ལྔ་ཡི་མདུན་དུ་བཤགས།
ལྟུང་བྱེད་སོར་བཤགས་ཉེས་བྱས་གཅིག་ལ་བཤགས། ། 
སྤང་ལྟུང་ཕྱིར་བཅོས་ཚེ་ན་སྤང་རྒྱུའི་དངོས། ། 
ཞག་གཅིག་སྤང་འབྲལ་སྔོན་བཏང་ཁྱད་ཅན་མིན། ། 
མཐོལ་བ་སྔོན་སོང་བཤགས་པ་རྐྱང་པས་ཆོག །
མ་སོང་མཐོལ་བཤགས་དུས་གཅིག་བྱ་རུང་ངོ༌། ། 
ཞེས་པའོ། ། 
བཤགས་བྱ་དང་བསྡམ་བྱའི་ལྟུང་བ་ལ་དོགས་གཅོད་ནི། སྐབས་འདིར་བཤགས་བྱའི་

ལྟུང་བ་དང་བསྡམ་བྱའི་ལྟུང་བ་གཉིས་ལ་ཅུང་ཟད་དཔྱད་ན། ཁ་ཅིག་གིས། ལྟུང་བ་ཡིན་
ན་བཤགས་བྱའི་ལྟུང་བ་ཡིན་པས་ཁྱབ་ཟེར། དེ་ལ། ཁ་ཅིག་གིས། འོ་ན། ཕམ་པ་
འཆབ་བཅས་འཆབ་མེད་རེ་རེ་ནས་ཆོས་ཅན། བཤགས་བྱའི་ལྟུང་བ་ཡིན་པར་ཐལ། ལྟུང་
བ་ཡིན་པའི་ཕྱིར། འདོད་མི་ནུས་ཏེ། དེ་གཉིས་མིང་རིགས་བརྗོད་པའི་བཤགས་པས་ཕྱིར་
བཅོས་སུ་མི་རུང་བའི་ཕྱིར། དེར་ཐལ། ཕམ་པ་འཆབ་བཅས་བྱུང་ན་གནས་ནས་དབྱུང་
དགོས་པ་དང་། འཆབ་མེད་ཀྱང་ནམ་འཚོའི་བར་བསླབ་པ་སྦྱིན་དགོས་པའི་ཕྱིར་དང་།
བསྡམ་བྱའི་ལྟུང་བ་རྣམས་ཀྱང་ཆོས་ཅན། བཤགས་བྱའི་ལྟུང་བ་ཡིན་པར་ཐལ། འདོད་
པའི་ཕྱིར། འདོད་མི་ནུས་ཏེ། དེ་དག་མིང་རིགས་བརྗོད་པའི་སྒོ་ནས་ཕྱིར་བཅོས་མི་དགོས་
པར་ཡིད་ཀྱིས་བསྡམ་པ་ཙམ་གྱིས་དག་པའི་ཕྱིར། ཕམ་པ་བཤགས་བྱའི་ལྟུང་བར་འདོད་
པ་ཡང་མི་འཐད་དེ། མཚོ་ཊཱིཀ་ལས་བཤགས་བྱའི་ལྟུང་བ་ངོས་བཟུང་བ་ན། དེའི་གཞི་
སྨད་ཤོག ༣༠༡ ལས། དང་པོ་ནི་(བཤགས་བྱའི་ལྟུང་བ་)སྦོམ་པོ་དང༌། སྤང་ལྟུང་
དང་༑ ལྟུང་བྱེད་འབའ་ཞིག་པ་དང༌། སོ་སོར་བཤགས་པར་བྱ་བ་དང༌། བཤགས་པར་
བྱ་བའི་ཉེས་བྱས་རྣམས་ཏེ། དེ་རྣམས་ནི་བཤགས་བྱའི་ལྟུང་བ་ཡིན་ནོ། །ཞེས་གསུངས་
པས་ཕམ་པ་མ་བགྲངས་པའི་ཕྱིར། གཞན་ཡང་། དགེ་ཚུལ་གྱི་ཕམ་འདྲ་ཆོས་ཅན། བཤགས་
བྱའི་ལྟུང་བ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། སྤྱིར་བསྟན་གྱི་སྡོམ་
ལས༑ 
ཕམ་འདྲ་བཤགས་བྱའི་ཉེས་བྱས་འདོད་པ་འཁྲུལ། ། 
ཞེས་བླངས་འདས་སོ་དྲུགནང་ནས་ཕམ་འདྲའི་ཉེས་བྱས་རྣམས་བླངས་འདས་ཡིན་ཡང་
བཤགས་བྱའི་ཉེས་བྱས་མ་ཡིན་པར་གསུངས་པའི་ཕྱིར། ཟེར། དེ་ལ། ཁ་ཅིག་སྔ་མ་ན་
རེ༑ ཁྱོད་ཀྱི་འདོད་ཚུལ་དེ་མི་འཐད་པར་ཐལ། དགེ་ཚུལ་གྱི་ཕམ་འདྲའི་ཉེས་བྱས་རྣམས་

བཤགས་བྱའི་ལྟུང་བ་ཡིན་པར་འདོད་དགོས་པའི་ཕྱིར་ཏེ། སྤྱིར་བསྟན་ཐད་ཀྱི་མཚོ་ཊཱིཀ་
ལས༑ དགེ་ཚུལ་གྱི་བླངས་འདས་སོ་བདུན་བགྲངས་པ་ཐམས་ཅད་བཤགས་བྱའི་ཉེས་བྱས་
ཡིན་པར་གསུངས་པའི་ཕྱིར། སྤྱིར་བསྟན་མཚོ་ཊཱིཀ་གཞི་སྨད་ཤོག ༨༢ ལས། ཞིབ་
མོར་ཕྱེ་ན་དགེ་ཚུལ་ཕ་མ་ལ་བཤགས་བྱ་སུམ་ཅུ་རྩ་བདུན་ཏེ། ཞེས་གསུངས་པའི་ཕྱིར་དང་།
སྤྱིར་བསྟན་སྡོམ་ལས་ཀྱང་། 
འདི་ལ་མཚོ་ཊཱིཀ་གླུ་གར་སོགས་བདུན་དང༌། ། 
ཕྲེང་རྒྱན་གཉིས་བསྡོམ་ཁྲི་སྟན་ཆེ་མཐོ་གཉིས། །
ཙུག་ཙུག་སོགས་བཞིར་མངར་སྐྱུར་དྲོ་གྲང་གི ། 
འདུ་ཤེས་བསྒྱུར་བའི་བརྫུན་བཞི་སོ་སོ་རུ། ། 
བགྲངས་ནས་བཤགས་བྱའི་ཉེས་བྱས་སོ་བདུན་གསུངས། ། 
ཞེས་གསུངས་པའི་ཕྱིར་དང་། འདུལ་ཊཱིཀ་རིན་ཆེན་ཕྲེང་བ་སྤྱིར་བསྟན་ཐད་ཤོག
ལས་ཀྱང༌། ཁ་ཅིག རྩ་བཞི་ལས་འདས་པ་ལ་བཤགས་བྱའི་ཉེས་བྱས་མིན་ཏེ། ཕམ་
འདྲའི་ཉེས་བྱས་ཡིན་པའི་ཕྱིར་ཞེས་ཟེར་བ་མི་འཐད་དེ། ཊཱིཀྐར། མི་ཚངས་པར་སྤྱོད་པ་
ནི་དེ་སྤོང་བའི་བསླབ་པའི་གཞི་ཡང་དག་པར་བླངས་པ་ལས་འདས་པ་ཡིན་པས། དེ་ལ་ནི་
བཤགས་པར་བྱ་བའི་ཉེས་བྱས་སུ་འགྱུར་རོ། །ཞེས་གསུངས་ཤིང༌། ཞེས་དང༌། ཡང་
དེའི་འཕྲོ་ལས། དེས་ན་ཕམ་པ་དང་བྱེད་ལས་འདྲ་བས་ཕམ་འདྲའི་ཉེས་བྱས་ཀྱང་ཡིན་ལ།
འཆབ་སེམས་མ་སྐྱེས་པ་ལ་བསླབ་པ་སྦྱིན་ནས་བཤགས་པར་བྱ་བ་ཡིན་པས་བཤགས་བྱའི་
ཉེས་བྱས་ཀྱང་ཡིན་ནོ། །ཞེས་གསུངས་པའི་ཕྱིར། ཟེར། དེ་ལ། ལ་ལ་དག གོང་དུ་
དྲངས་པའི་ལུང་རྣམས་ལས་དེ་ལྟར་གསུངས་པའི་དགོས་པ་ནི། སྤྱིར་གཉེན་པོ་སྟོབས་བཞིས་
བཤགས་རུང་ཙམ་ལ་དགོངས་ཀྱི། སྐབས་འདིར་དགེ་སློང་གི་ཕམ་པ་དང་དགེ་ཚུལ་གྱི་ཕམ་

འདྲ་རྣམས་བཤགས་བྱའི་ལྟུང་བར་འདོད་མི་ནུས་ཏེ། ལྟུང་བ་དེ་དག་འདུལ་བའི་གཞུང་
ལས་དགེ་སློང་གང་ཟག་གམ་དགེ་འདུན་གྱི་མདུན་དུ་མིང་རིགས་བརྗོད་པའི་སྒོ་ནས་བཤགས་
དགོས་པ་དང་། དེ་ལྟར་བཤགས་ན་དག་མིང་ཐོབ་པའི་རྣམ་གཞག་མཛད་པ་མེད་པའི་ཕྱིར།
དེ་ལྟར་ཡང༌། པཎ་ཆེན་བསོད་ནམས་གྲགས་པ་མཆོག་གིས་མཛད་པའི་འདུལ་བ་སྤྱིར་བསྟན་
མཐའ་དཔྱོད་ཤོག ༨ ལས། ཁོ་ན་རེ། ཕམ་འདྲའི་ཉེས་བྱས་བཤགས་བྱའི་ཉེས་བྱས་
ཡིན་ནོ། །ཞེ་ན། དེ་མ་ཡིན་པར་ཐལ། བཤགས་དགོས་པའི་ལྟུང་བ་ཡིན་ན་བཤགས་
བྱའི་ལྟུང་བ་ཡིན་པས་མ་ཁྱབ་པའི་ཕྱིར་ཏེ། ཕྱིར་བཅོས་དགོས་པའི་ལྟུང་བ་ཡིན་ན་བཤགས་
བྱའི་ལྟུང་བ་ཡིན་པས་མ་ཁྱབ་པའི་ཕྱིར་ཏེ། བསྡམ་བྱའི་ལྟུང་བ་ཡོད་པའི་ཕྱིར། གཞན་
ཡང་༑ ལུགས་དེ་མི་འཐད་པར་ཐལ། དེ་བཤགས་པ་ཙམ་གྱིས་མི་འདག་པའི་ཕྱིར་ཏེ།
འཆབ་སེམས་སྐྱེས་པའི་ཕམ་འདྲའི་ཉེས་བྱས་བཤགས་པ་ཙམ་གྱིས་མི་འདག་པའི་ཕྱིར་ཏེ།
དེ་ལ་ཕྱིས་སྡོམ་པ་སྐྱེ་བའི་སྐལ་བ་མེད་པའི་ཕྱིར། འཆབ་སེམས་མ་སྐྱེས་པའི་ཕམ་འདྲའི་
ཉེས་བྱས་བཤགས་པ་ཙམ་གྱི་དག་གོ་ཞེ་ན། དེ་ཡང་མི་འཐད་པར་ཐལ། དེ་ལ་བསླབ་པ་
སྦྱིན་དགོས་པའི་ཕྱིར། ཞེས་གསུངས་པའི་ཕྱིར་ཞེས་རྩོད་དོ། ། 
ཡང༌། ཁ་ཅིག་གིས། ལུས་ངག་ཏུ་མ་ཐོན་པའི་ལྟུང་བ་དེ་བསྡམ་བྱའི་ཉེས་བྱས་ཀྱི་
དོན་ཡིན། ཟེར། དེ་ལ། འགའ་ཞིག་གིས། འོ་ན། དགེ་སློང་མའི་འཆབ་ཕམ་དང་།
བརྙས་པ་དང་བསྐྱིས་པ་ཕྱིར་མི་སྤྲོད་པར་བདག་གིར་བྱེད་པའི་རྐུ་ཕམ་གྱི་སྦོམ་པོ་གཉིས་ལྟ་
བུ་ཆོས་ཅན། བསྡམ་བྱའི་ལྟུང་བ་ཡིན་པར་ཐལ། ལུས་ངག་ཏུ་མ་ཐོན་པའི་ཉེས་ལྟུང་ཡིན་
པའི་ཕྱིར་ཏེ། མཚོ་ཊཱིཀ་གཞི་སྟོད་ཤོག ༥༣༧ ལས། སྤྱིར་བཏང་ལ་དེ་ལྟར་ཡིན་ཡང་།
དམིགས་བསལ་ནི། བྱ་བ་མ་ཡིན་པ་བྱེད་པའི་སྐབས་སུ་ཡང་བསམ་པ་འབའ་ཞིག་ལས་
སྦོམ་པོར་གསུངས་པ་གཉིས་ཡོད་དེ། གལ་ཏེ་སྔར་ན་ནི་སྦྱོར་བ་གཞན་ཉིད་ཡོད་དོ། །ཞེས་

པ་དང་། བརྙས་པ་དང་བསྐྱིས་པ་དག་ནི་མི་སྦྱིན་པར་སེམས་པའོ། །ཞེས་གསུངས་ཏེ།
འདི་གཉིས་ལ་ལུས་ངག་ཏུ་ཐོན་པ་གང་ནས་ཀྱང་མ་གསུངས་སོ། །ཞེས་གསུངས་པའི་ཕྱིར།
འདོད་མི་ནུས་ཏེ། བསྡམ་བྱའི་ལྟུང་བ་ཡིན་ན་ཡིད་ཀྱིས་བསྡམས་པ་ཙམ་གྱིས་འདག་ཏུ་རུང་
བ་ཞིག་དགོས་པར་གསུངས་པ་གང་ཞིག འཆབ་ཕམ་ནི་ཕམ་པ་ཡིན་པའི་ཕྱིར་དང་། སྦོམ་
པོ་གཉིས་ནི་མ་ཐ་དགེ་སློང་དྲུག་གམ་བཞིའི་མདུན་དུ་མིང་རིགས་བརྗོད་པས་བཤགས་དགོས་
པའི་ཕྱིར་ཏེ། སྡོམ་ལས།
ཕམ་པའི་སྦོམ་ལྕི་མཚམས་ནང་དགེ་འདུན་ཀུན། ། 
མཚམས་ཕྱིར་བཤགས་ན་དགེ་སློང་དྲུག་མདུན་བཤགས།
ཕམ་པའི་སྦོམ་ཡངས་དགེ་འདུན་བཞི་ལ་དང༌། །
ཞེས་གསུངས་པས་ཡིད་ཀྱིས་བསྡམས་པ་ཙམ་གྱིས་མི་འདག་པའི་ཕྱིར། ཐཱལུ ཨཱཏྟ་
གཞན་ཡང༌། གནས་ངན་ལེན་འཆབ་པའི་ལྟུང་བྱེད་ལྟ་བུ་ཡང་ཆོས་ཅན། བསྡམ་
བྱའི་ལྟུང་བ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཡིད་ཀྱིས་བསྡམས་པ་
ཙམ་གྱིས་མི་འདག་པར་དགེ་སློང་གཅིག་གི་མདུན་མིང་རིགས་བརྗོད་པས་ཕྱིར་བཅོས་དགོས་
པའི་ཕྱིར་ཏེ། སྡོམ་ལས། 
ལྟུང་བྱེད་སོར་བཤགས་ཉེས་བྱས་གཅིག་ལ་བཤགས། །
ཞེས་ལྟུང་བྱེད་དང་སོར་བཤགས་དང་། བཤགས་བྱའི་ཉེས་བྱས་ཐམས་ཅད་དགེ་སློང་གཅིག་
གི་མདུན་བཤགས་དགོས་པར་གསུངས་པས་གྲུབ་པའི་ཕྱིར་རོ། །གཞན་ཡང༌། ལྟུང་བ་
ལ་སྲོག་བཅོད་པ་ལྟ་བུ་བྱ་མི་རུང་བ་བྱེད་པ་དང་། གསོ་སྦྱོང་དང་དགག་དབྱེ་མི་བྱེད་པ་ལྟ་
བུ་བྱ་དགོས་མི་བྱེད་པའི་ལྟུང་བ་རིགས་གཉིས་ཡོད་པ་ལས། བྱ་དགོས་མི་བྱེད་པའི་ལྟུང་
བ་ཕལ་ཆེ་བ་ལུས་ངག་ཏུ་མ་ཐོན་པ་ཡིན་པས་དེ་ཐམས་ཅད་ཆོས་ཅན། བསྡམ་བྱའི་ལྟུང་

བ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཡིད་ཀྱིས་བསྡམས་པ་ཙམ་གྱིས་
འདག་མི་རུང་བའི་ཕྱིར་ཏེ། དགེ་སློང་ངམ་དགེ་འདུན་གྱི་མདུན་དུ་མིང་རིགས་བརྗོད་པའི་
སྒོ་ནས་ཕྱིར་བཅོས་ཚུལ་གསུངས་པའི་ཕྱིར་ཏེ། ཕྱིར་བཅོས་སྔགས་ཚིག་ལས། གཞན་
ཡང་གནས་ཀྱི་བླ་མ་མ་བསྟེན་པ་དང༌། བྱ་བ་རྣམས་མ་ཞུས་པར་བྱས་པ་དང༌། རྩོད་པ་
ཆོས་ཕྱོགས་སུ་ཞི་བར་མ་བྱས་པ་ལ་སོགས་པ་གཞི་བཅུ་བདུན་དང་ལུང་རྣམ་འབྱེད་དང་ལུང་
ཕྲན་ཚེགས་ཀྱི་སྐབས་ནས་བསྟན་པའི་ཉེས་ལྟུང་དཔག་ཏུ་མེད་པ་འབྱུང་བ་དང་ཞེས་གསུངས་
པའི་དོན་གྲུབ་པའི་ཕྱིར།
ཡང་། བསྡམ་བྱའི་ལྟུང་བ་ཡིན་ན་ལུས་ངག་ཏུ་མ་ཐོན་པས་ཁྱབ་པར་ཐལ། ཁྱོད་ཀྱིས་
བཞག་པའི་བསྡམ་བྱའི་ལྟུང་བའི་དོན་དེ་འཐད་པའི་ཕྱིར། འདོད་ན། དགེ་ཚུལ་གྱིས་སྡོམ་
བསྡུས་ཀྱི་ལྟུང་བ་ཉིས་བརྒྱ་ང་གསུམ་གྱི་ནང་ནས་བླངས་འདས་ཉེར་གཉིས་ཡོད་པ་དང་དེའི་
སྟེང་ལྟུང་མེད་ཕྱེད་དང་བཅུ་བདུན་ཕུད་པའི་ལྷག་མ་ཕྱོགས་མཐུན་ཉིས་བརྒྱ་ཕྱེད་དང་བཅོ་
ལྔ་རེ་རེའི་གཞི་ལ་ཞུགས་པའི་ལྟུང་བ་རྣམས་ཆོས་ཅན། ལུས་ངག་ཏུ་མ་ཐོན་པ་ཤ་སྟག་ཡིན་
པར་ཐལ། བསྡམ་བྱའི་ལྟུང་བ་ཡིན་པའི་ཕྱིར་ཏེ། དེ་དག་ཡིད་ཀྱིས་བསྡམས་པ་ཙམ་གྱིས་
འདག་པའི་ལྟུང་བ་ཡིན་པའི་ཕྱིར་ཏེ། དེ་དག་ཕྱོགས་མཐུན་གྱི་ལྟུང་བ་ཡིན་པའི་ཕྱིར། ཁྱབ་
སྟེ༑ སྤྱིར་བསྟན་གྱི་མདོ་ལས། དེའི་ཕྱོགས་དང་མཐུན་པ་ལ་ནི་ཡིད་ཀྱི་འོ། །ཞེས་གསུངས་
པའི་ཕྱིར། འདོད་མི་ནུས་ཏེ། དགེ་ཚུལ་གྱིས་སློང་སློང་རིགས་དང༌། སྤགས་སློང་དང༌།
སོ་སོར་སྤགས་སློང་སོགས་དང༌། བརྡེགས་གཟས་དང༌། སྦེད་པ་སོགས་ཀྱི་གཞི་ལ་ཞུགས་
པའི་ལྟུང་བ་ཕལ་མོ་ཆེ་ལུས་ངག་ཏུ་ཐོན་པའི་ཉེས་ལྟུང་དུ་འཇོག་དགོས་པའི་ཕྱིར། ཞེས་རྩོད།
དེ་ལ། འགའ་ཞིག་གིས། འདོད་ཚུལ་དེ་མི་འཐད་པར་ཐལ། ལུས་ངག་ཏུ་མ་ཐོན་པའི་
ལྟུང་བ་ཡིན་ན། བསྡམ་བྱ་ཡིན་པས་ཁྱབ་པའི་ཕྱིར་ཏེ། འདུལ་བ་བསྡུས་པ་ལས། སེམས་

འབའ་ཞིག་གིས་ནི་བཤགས་པར་བྱ་བའི་ལྟུང་བ་ཀུན་ནས་བསླངས་པ་མེད་ཀྱི། བདག་ཉིད་
ཀྱིས་བསྡམ་པར་བྱ་བ་ཁོ་ན་ཡིན་ཏེ། ཞེས་དང༌། ཊཱིཀྐ་ལས། ཐམས་ཅད་དུ་ཡང་བསྡམ་
པར་བྱ་བ་ཞེས་བྱ་བ་ནི་ཡིད་ཀྱི་ཉེས་བྱས་ཡིན་པར་རིགས་པར་བྱའོ། །ཞེས་གསུངས་པའི་
ཕྱིར༑ ཟེར། དེའི་ལན་དུ། མཚོ་ཊཱིཀ་ལས་ཇི་ལྟར་གསུངས་པ་ནི། མཚོ་ཊཱིཀ་གཞི་སྟོད་
ཤོག ༥༣༦ ལས། མི་བྱ་བ་བྱེད་པའི་ལྟུང་བ་ནི་སྲོག་གཅོད་པའི་ལྟུང་བ་ལྟ་བུའོ། །བྱ་བ་
མི་བྱེད་པའི་ལྟུང་བ་ནི་གསོ་སྦྱོང་མི་བྱེད་པའི་ལྟུང་བ་ལྟ་བུ་སྟེ། ཁྱོད་ཀྱིས་ལུང་དྲངས་པ་དེ་
ཐམས་ཅད་ནི་མི་བྱ་བ་བྱེད་པའི་ལྟུང་བ་རྣམས་ལ་དགོངས་པའོ། །དེས་ན་མི་བྱ་བ་བྱེད་པའི་
ལྟུང་བ་བཤགས་དགོས་ཡན་ཆད་བསྐྱེད་པ་ལ་ནི་ཆོས་ཅན། ལུས་ངག་ཏུ་ཐོན་པ་ཡན་ལག་
ཏུ་དགོས་ཏེ། ལུས་ངག་ཏུ་མ་ཐོན་ན་བྱ་བ་མ་ཡིན་པ་བྱས་པའི་ཐ་སྙད་རང་མེད་པའི་ཕྱིར།
ཞེས་བླ་མ་རྣམས་གསུང་ངོ་། །སྤྱིར་བཏང་ལ་དེ་ལྟར་ཡིན་ཡང་། དམིགས་བསལ་ནི། བྱ་
བ་མ་ཡིན་པ་བྱེད་པའི་སྐབས་སུ་ཡང་བསམ་པ་འབའ་ཞིག་ལས་སྦོམ་པོར་གསུངས་པ་གཉིས་
ཡོད་དེ། གལ་ཏེ། སྔར་ན་ནི་སྦྱོར་བ་གཞན་ཉིད་དོ། །ཞེས་པ་དང་བརྙས་པ་དང་བསྐྱིས་
པ་དག་ནི་མི་སྦྱིན་པར་སེམས་པའོ། །ཞེས་གསུངས་ཏེ། འདི་གཉིས་ལ་ལུས་ངག་ཏུ་ཐོན་
པར་དགོས་པ་ནི་འདུལ་བའི་ལུང་དང་བསྟན་བཅོས་ལས་མ་གསུངས་སོ། །ཞེས་གསུངས་
སོ༑ ༑གོང་གི་ལུང་ལ་གཞི་བཅོལ་ཏེ། བཤགས་བྱ་དང་བསྡམ་བྱའི་ལྟུང་བ་གཉིས་ཀྱི་འཇོག་
མཚམས་ད་དུང་ཡང་དཔྱད་པར་ཞུའོ།
ལྟུང་བ་དག་ཚུལ་ལ་དོགས་གཅོད་ནི། སྐབས་འདིར་ལྟུང་བའི་དག་རྒྱུ་ལ། མཚོ་ཊཱིཀ་
ཤོག ༢༩༥ ལས། འོ་ན། ལྟུང་བ་དག་པའི་རྒྱུ་ལ་དུ་ཡོད་ཅེ་ན། མིང་རིགས་བརྗོད་པའི་
ཕྱིར་བཅོས་དང་། མཐར་བཙལ་བའི་རྐྱེན་མ་འབྱོར་བ་དང་། མཚན་གྱུར་པ་དང༌། དགྲ་
བཅོམ་པ་ཐོབ་པ་དང༌། སྟོང་པ་ཉིད་སྒོམ་པ་དང་ལྔའོ། །ཞེས་བླ་མ་རྣམས་གསུང་ངོ༌། །ཞེས་

གསུངས་ལ། དེ་དག་གི་སྟེང་། སྡོམ་ལས།
བདེན་མཐོང་རྣམ་ཐར་རྟོགས་དང་བྱང་སེམས་སྒོམ། ། 
ཞེས་མཐོང་ལམ་ཐོབ་པ་དང༌། རྣམ་ཐར་གསུམ་སྒོམ་པ་དང༌། བྱང་ཆུབ་ཀྱི་སེམས་སྒོམ་
པ་སྟེ་གསུམ་བསྣན་ཏེ་བརྒྱད་གསུངས་སོ། །ཁ་ཅིག་གིས། གོང་སྨོས་ཐམས་ཅད་ལྟུང་
བའི་དག་རྒྱུ་དངོས་ཡིན་ཟེར། དེ་ལ། འགའ་རེས། འོ་ན། མཚན་གྱུར་པ་དེ་ཆོས་ཅན།
ལྟུང་བའི་དག་རྒྱུ་དངོས་ཡིན་པར་ཐལ། འདོད་པའི་ཕྱིར། འདོད་ན། དགེ་སློང་མའི་
རེག་ཕམ་དང༌། བཟློག་ཕམ། ལུས་བཀན་གྱི་ཕམ་པ། འཆབ་ཕམ་བྱུང་བ་དེ་ཕར་མཚན་
གྱུར་པ་ན། ཕམ་པ་བཞི་པོ་དག་པར་ཐལ། འདོད་པའི་ཕྱིར། འདོད་མི་ནུས་ཏེ། དེའི་ཚེ་
ཕམ་པ་བཞི་པོ་དེ་དག་མངོན་གྱུར་ལོག་ཀྱང༌། དེ་དག་གིས་རང་འབྲས་རྣམ་སྨིན་འབྱིན་པའི་
ནུས་པ་ད་དུང་ཆ་ཙམ་ཡང་མ་དག་པའི་ཕྱིར། ཁྱབ་སྟེ། ལྟུང་བ་དེ་དང་དེ་དག་པ་ལ། མངོན་
འགྱུར་བྱེད་པ་དང་བཅས་འདག་དགོས་པའི་ཕྱིར་དང༌། མཚན་གྱུར་པ་དག་རྒྱུར་བཤད་
པ་ནི་ལྟུང་བ་མངོན་གྱུར་བའི་ངོ་བོ་ལོག་པ་ཙམ་ལ་དག་རྒྱུར་བཏགས་པ་ཡིན་གྱི་ལྟུང་བའི་དག་
རྒྱུ་མཚན་ཉིད་པ་མིན་པའི་ཕྱིར་ཏེ། མཚོ་ཊཱིཀ་གཞི་སྨད་ཤོག ༢༩༥ ལས། གསུམ་པ་ནི།
མཚན་གྱུར་སྐབས་ལས། ཞིང་མ་ཡིན་པ་ཉིད་ལ་ནི་ཉམས་སོ། །ཞེས་གསུངས་ཏེ་ལྟུང་
བའི་མངོན་འགྱུར་བྱེད་པ་ནུས་ལྡན་ལས་ཉམས་པ་ཙམ་ལ་ལྟུང་བ་དག་པའི་ཐ་སྙད་བཏགས་
པ་ཡིན་གྱི་དག་བྱེད་མཚན་ཉིད་པ་མ་ཡིན་ནོ། །ཞེས་གསུངས་པའི་ཕྱིར། གཞི་སྟོད་ཀྱི་
བཅས་རང་གི་ཁྱད་པར་བཤད་པའི་སྐབས་ཀྱི་སྡོམ་ལས་ཀྱང་། 
མཚན་གྱུར་ཐུན་མོང་མིན་པའི་ཕམ་དག་ཀྱང་། ། 
སྡིག་པ་མི་འདག་ཤི་ན་ཕམ་པ་དག ། 
ཤི་དང་མཚན་གྱུར་ཕམ་པའི་དག་རྒྱུ་མིན། །

ཞེས་གསུངས་པའི་ཕྱིར། ཡང་། དགྲ་བཅོམ་པ་ཐོབ་པ་ཆོས་ཅན། ལྟུང་བའི་དག་རྒྱུ་
དངོས་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། མཚོ་ཊཱིཀ་གཞི་སྨད་ཤོག
༢༩༥ ལས། དེ་ནི་དག་པ་དངོས་ཡིན་གྱི། ལྟུང་བ་དག་པའི་རྒྱུ་ནི་མ་ཡིན་ནོ། །ཞེས་
གསུངས་པའི་ཕྱིར། ཞེས་ཟེར། ཡང་འགའ་ཞིག་གིས། ལྟུང་བ་ཐམས་ཅད་གཉེན་པོ་
སྟོབས་བཞི་ཚང་བས་ལེགས་པར་བཤགས་པས་དག་རུང་ཡིན་གསུངས། དེ་ལ། ལ་ལས།
འོ་ན། མྱོང་ངེས་ཀྱི་ལས་མི་དགེ་བ་དང་ངོ་བོ་གཅིག་པའི་ལྟུང་བ་རྣམས་ཆོས་ཅན། ཁྱོད་
གཉེན་པོ་སྟོབས་བཞིས་བཤགས་པས་འདག་ནུས་པར་ཐལ། འདོད་པའི་ཕྱིར། འདོད་ན།
དེ་འདྲའི་ལས་མི་དགེ་བ་དང་ངོ་བོ་གཅིག་པའི་ལྟུང་བ་རྣམས་གཅིག་ཏུ་རྣམ་སྨིན་མྱོང་བར་
མ་ངེས་པར་ཐལ། ལས་དེ་དག་གིས་རང་འབྲས་རྣམ་སྨིན་མ་འབྱིན་གོང་དུ་བཤགས་པས་
འདག་ནུས་པའི་ཕྱིར། དེ་ལྟར་ཡང་། མཚོ་ཊཱིཀ་གཞི་སྨད་ཤོག ༢༩༥ ལས། མྱོང་ངེས་
མ་ཡིན་པའི་སྡིག་པ་དང་ངོ་བོ་གཅིག་པའི་ལྟུང་བ་ལ་ནི་བཤགས་པ་བྱས་པས་མངོན་འགྱུར་
བྱེད་ལས་དང་བཅས་པ་དག་པ་དེ་འཐད་ཀྱང་། ལས་མྱོང་ངེས་ཀྱི་སྡིག་པ་དང་ངོ་བོ་གཅིག་
པའི་ལྟུང་བ་ནི་བཤགས་པ་བྱས་པས་ལས་བསྲབ་པར་བྱས་པ་ཙམ་དུ་བྱེད་ཀྱི། ལས་དེའི་
མངོན་འགྱུར་བྱེད་ལས་དང་བཅས་པ་དག་པར་མི་རིགས་ཏེ། རྣམ་སྨིན་མྱོང་ངེས་ཀྱི་ལས་
ཡིན་པའི་ཕྱིར་རོ། །ཞེས་གསུངས་པའི་ཕྱིར་དང་། གཞི་སྟོད་མཚོ་ཊཱིཀ་ཤོག ༢༤༨ ལས་
ཀྱང་༑ འདིར་(ཤ་མི་སོགས་)ཁ་ཅིག་ན་རེ། ལྟུང་བ་བཤགས་པ་བྱས་པས་ལྟུང་བའི་
མངོན་འགྱུར་བྱེད་པ་དང་བཅས་པ་དག་ཅིང༌། ལྟུང་བ་དག་ཚོད་དུ་དེའི་ཆའི་སྡིག་པ་དག་
པར་ཐལ་བ་འདོད་ཅེས་ཟེར་རོ། །དེ་ནི་མི་རིགས་ཏེ། མྱོང་ངེས་ཀྱི་ལས་དང་མྱོང་ངེས་མ་
ཡིན་པའི་ལས་གཉིས་ལས། མཚམས་མེད་ལྔ་ལ་སོགས་རྣམ་སྨིན་མྱོང་ངེས་ཀྱི་ལས་དང་འབྲེལ་
བའི་ལྟུང་བ་དེ་བཤགས་པའི་ཆོ་ག་ལན་གསུམ་བརྗོད་ཅིང་བསྡམ་པ་ཙམ་གྱིས་མཚམས་མེད་

ཀྱི་ལས་མངོན་འགྱུར་བྱེད་པ་དང་བཅས་པ་དག་པར་འགྱུར་རམ་ཅི། དེ་ནི་མི་རིགས་ཏེ།
དེ་ལྟར་ན་མྱོང་ངེས་ཀྱི་ལས་ཡིན་པ་དང་འགལ་བའི་ཕྱིར་རོ། །ལས་མྱོང་ངེས་མ་ཡིན་པ་
དང་འབྲེལ་བའི་ལྟུང་བ་ནི་ཚུལ་བཞིན་དུ་བཤགས་བསྡམས་བྱས་པ་ན་ལྟུང་བ་དག་ཚོད་དུ་
དེའི་ཆའི་སྡིག་པ་ཡང་དག་པར་རིགས་ཏེ། ཞེས་གསུངས་པའི་ཕྱིར། ཟེར། དེ་ལ། ཁ་
ཅིག་གིས། འདོད་ཚུལ་དེ་མི་འཐད་པར་ཐལ། མྱོང་ངེས་དང་མྱོང་ངེས་མ་ཡིན་པའི་ལས་
གང་ཡིན་ཡང་སྡིག་ལྟུང་གཉིས་ཀྱི་རྣམ་སྨིན་གཅིག་ཡིན་པས་ལྟུང་བ་དག་ཚོད་ཀྱི་སྡིག་པ་ཡང་
དག་དགོས་པའི་ཕྱིར། དེ་ལྟར་ཡང༌། པཎ་ཆེན་བསོད་ནམས་གྲགས་པ་མཆོག་གིས་མཛད་
པའི་འདུལ་བའི་མཐའ་དཔྱོད་(རྣམ་འབྱེད།)ཤོག ༦༩ ལས། གཞན་ཡང་བཅས་ལྡན་
དགེ་སློང་གིས་དུད་འགྲོ་བསད་པ་ལས་བྱུང་བའི་ལྟུང་བ་མིང་རིགས་ཀྱི་སྒོ་ནས་ཕྱིར་བཅོས་
པས་དག་པའི་ཚེ་སྡིག་པ་མ་དག་པར་ཐལ། སྔ་མ་དེའི་ཕྱིར། འདོད་ན། སྡིག་པའི་འབྲས་
བུ་ངན་སོང་དུ་འགྲོ་བར་འགྱུར་ལ། འདོད་ན་ནི། ལྟུང་བ་དག་པ་ལ་དགོས་པ་མེད་པར་
འགྱུར་རོ། །ཞེས་དང༌། དེ་འཕྲོ་ལས། ལྕགས་དེ་ལྟ་བུ་ཆུར་བཅུག་པའི་ཚེ་མེ་ལོག་ཀྱང་
ལྕགས་མི་ལྡོག་པའི་ཕྱིར་ཟེར་ཡང་མི་མཚུངས་སོ། །ཞེས་དང་། དེའི་ཕྱིར་དེ་བཞིན་གཤེགས་
པ་ལ་ངན་སེམས་ཀྱིས་ཁྲག་ཕྱུང་བའི་སྡིག་ལྟུང་གཉིས་ཀ་སྟོབས་བཞི་ཚང་བས་བཤགས་པས་
ཚེ་འདིར་འདག་ནུས་པར་ཁས་བླངས་སོ། །ཞེས་གསུངས་པའི་ཕྱིར། ཌོ་ལྟ་བྱུག་མ་ནཡ་
དེ་ལ་སྐབས་འདིར་པཎ་ཆེན་བསོད་ནམས་གྲགས་པ་མཆོག་གིས་ཇི་ལྟར་བཞེད་པ་ནི།
ཤ་མི་སོགས་དང་མཐུན་པར། ལྟུང་བ་དག་པའི་དོན། ལྟུང་བ་མངོན་འགྱུར་བྱེད་པ་དང་
བཅས་པ་དག་པ་ལ་བཞེད་པ་ཡིན་ཏེ། ཉིད་ཀྱིས་མཛད་པའི་འདུལ་བ་གཞི་སྨད་མཐའ་དཔྱོད་
ཤོག ༦༧ ལས། ཡང་ཤ་མི་སོགས་ཁ་ཅིག་བཤགས་པ་ཚུལ་བཞིན་དུ་བྱས་ན་ལྟུང་བ་
མངོན་འགྱུར་བྱེད་ལས་དང་བཅས་པ་དག་པས་ཁྱབ་ཟེར། དེ་ལ་མཚོ་སྣ་བ་སོགས་ཁ་ཅིག་

མྱོང་ངེས་ཀྱི་ལས་དང་འབྲེལ་བའི་ལྟུང་བ་ཚུལ་བཞིན་དུ་བཤགས་པས་དེའི་བྱེད་ལས་འདག་
པར་ཐལ། དམ་བཅའ་དེའི་ཕྱིར། འདོད་ན། དེ་རྣམ་སྨིན་མྱོང་ངེས་མ་ཡིན་པར་ཐལ་ལོ།།
ཞེས་པ་མི་འཐད་དེ། བཤགས་པ་ཚུལ་བཞིན་དུ་བྱས་ན་རྣམ་སྨིན་མྱོང་ངེས་འདག་པ་ཡང་
ཡོད་པའི་ཕྱིར་ཏེ། བཤགས་པ་དེ་ལ་སྟོབས་བཞིའི་བཤགས་པ་ཚང་བ་གང་ཞིག སྟོབས་
བཞིས་མཚམས་མེད་ཀྱི་སྡིག་པའང་འདག་པར་གསུངས་པའི་ཕྱིར། རང་ལུགས་ནི་ཤ་མི་
ལྟར་རོ། །ཞེས་གསུངས་པའི་ཕྱིར།
སྐབས་འདིར་ཀུན་མཁྱེན་འཇམ་དབྱངས་བཞད་པ་མཆོག་ནི། མི་དགེ་བའི་ལྟུང་བ་དག་
ཚུལ་ལྟུང་བ་དེའི་ས་བོན་མ་སྤངས་རུང༌། ལྟུང་བ་དེས་རང་འབྲས་རྣམ་སྨིན་སྨིན་པའི་ནུས་
པ་ཉམས་སྨད་པ་བྱས་པ་ལ་བཞེད་པར་མངོན་ཏེ། ཉིད་ཀྱིས་མཛད་པའི་འདུལ་བ་གཞི་སྨད་
མཐའ་དཔྱོད་ཤོག ༡༤༢ ལས། དཔེར་ན་ནས་སོགས་ཀྱི་ས་བོན་ལ་རྨ་བྱུང་བའམ་སྣུམ་
གྱིས་གོས་སམ་ཚིག་པ་གསུམ་གང་རུང་བྱུང་ན་འབྲས་བུ་འབྱིན་མི་ཐུབ་པ་ལྟར་དགེ་མི་དགེའི་
ལས་དེ་ཡང་དགེ་མི་དགེ་གང་རུང་གིས་བཅོམ་ནས་རྨས་པའམ་བྱིན་གྱིས་བརླབས་པས་སྣུམ་
བྱུག་པ་བཞིན་བྱས་པའམ། གཉེན་པོ་ཟག་མེད་དང་སྟོབས་བཞིས་བསྲེགས་པ་ལྟར་གཏན་
མེད་བྱས་པ་གསུམ་གའི་འབྲས་བུ་གང་བཅོམ་པ་མི་འབྱིན་པའི་ཕྱིར། ཞེས་གསུངས་པའི་
ཕྱིར་དང༌། གཉེན་པོ་སྟོབས་བཞིས་མི་དགེ་བའི་ལས་ཀྱིས་རྣམ་སྨིན་འབྱིན་པའི་ནུས་པ་ཉམས་
སྨད་པར་བྱེད་ཚུལ་ལ་ཡང་། རྣམ་སྨིན་འབྱིན་པའི་ནུས་པ་གཏན་མེད་དུ་བཏང་བ་དང་ཇི་
བསྲབ་ཏུ་བཏང་བ་སྟེ། སྡིག་སྒྲིབ་སྦྱོང་མཁན་གྱི་གང་ཟག་དེའི་སྟོབས་བཞིའི་བཤགས་པ་
སྟོབས་ཆེ་ཆུང་དང་ཡུན་རིང་ཐུང་སོགས་ལས་རིམ་པ་འབྱང་ཚུལ་གསུངས་ཏེ། དེའི་འཕྲོ་
ལས༑ བཤགས་པས་ལྟུང་བ་འདག་པ་ལ་རབ་འབྲིང་ཐ་གསུམ་ཡོད་པའི་ཕྱིར། དེར་ཐལ།
སྦྱོང་མཁན་ཀུན་གྱི་སེམས་ཤུགས་ཆེ་ཆུང་ཡུན་རིང་ཐུང་གཅིག་ཁོ་ན་མ་ཡིན་པའི་ཕྱིར། ཞེས་
གསུངས་པའི་ཕྱིར་རོ། །

དེ་ལ་དོགས་པ་བསུ་བར། འགའ་ཞིག་གིས། འོ་ན། བཤགས་པ་ཤིན་ཏུ་སྟོབས་ཆེ་
ཞིང་ཡུན་རིང་དུ་བྱས་ན་མཚམས་མེད་ཀྱི་ལས་ཀྱང་འབྲས་བུ་དམྱལ་བར་སྐྱེ་བ་ནུས་པ་ཡོངས་
སུ་ཉམས་སྨད་པར་བྱས་ཏེ་ཚེ་འདིར་སྡུག་བསྔལ་མྱོང་བས་གོ་ཆོད་པའི་ཚུལ་དུ་འདག་རུང་
བར་ཐལ། འདོད་པའི་ཕྱིར། འདོད་ན། མཚམས་མེད་ཀྱི་ལས་རྣམས་ཆོས་ཅན། ལོག་
པར་ངེས་པ་མ་ཡིན་པར་ཐལ། ཁྱོད་བྱས་པས་ཚེ་འདིའི་འོག་ཏུ་དམྱལ་བར་སྐྱེ་བར་ངེས་
པས་མ་ཁྱབ་པའི་ཕྱིར། འདོད་མི་ནུས་ཏེ། མཛོད་ལས།
འཕགས་དང་མཚམས་མེད་བྱས་པ་དག །
ཡང་དག་ལོག་པར་ཉིད་དུ་ངེས། །
ཞེས་གསུངས་པའི་ཕྱིར། དེ་ལ་སྐྱོན་མེད་དེ། བཤགས་པ་མ་བྱས་ན་ཚེ་འདིའི་འོག་ཏུ་དམྱལ་
བར་སྐྱེ་ངེས་པས་ལོག་པར་ངེས་པར་བཞག་ཅེས་ཟེར་ན། འོ་ན། ཉེ་བའི་མཚམས་མེད་
དང་༑ དགེ་འདུན་གྱི་དཀོར་འཕྲོག་པ་སོགས་ཚེ་འདིའི་འོག་ཏུ་དམྱལ་བར་སྐྱེ་བའི་མྱོང་ངེས་
ཀྱི་ལས་གཞན་ཐམས་ཅད་ཀྱང་ཆོས་ཅན། ལོག་པར་ངེས་པ་ཡིན་པར་ཐལ། བཤགས་
པ་མ་བྱས་ན་དེ་ལྟར་ཡིན་པའི་ཕྱིར། གཞན་ཡང་། མཚམས་མེད་བྱས་པའི་གང་ཟག་དེ་
ཆོས་ཅན། ཁྱོད་སྡིག་པ་མཚམས་མེད་ལས་གྲོལ་བ་ཡོད་པར་ཐལ། མཚམས་མེད་མངོན་
འགྱུར་བྱེད་པ་དང་བཅས་དག་པའི་ཕྱིར། འདོད་ན། ཚེ་འདིར་ཁྱོད་ཀྱིས་སོ་ཐར་གྱི་སྡོམ་
པ་བླང་ན་སྐྱེ་བར་ཐལ། འདོད་པའི་ཕྱིར། འདོད་མི་ནུས་ཏེ། མཚམས་མེད་བྱས་པ་དེ།
ཚེ་འདིར་སྡོམ་པ་གཏན་ནས་མི་སྐྱེ་བའི་བར་ཆད་ཡིན་པའི་ཕྱིར། ཁྱབ་སྟེ། སྤྱིར་སོ་ཐར་
སྡོམ་པའི་བར་ཆད་ལ་སྡོམ་པ་སྐྱེ་བའི་བར་ཆད་དང་། གནས་པའི་བར་ཆད་དང་། ཁྱད་
པར་དུ་འགྱུར་བའི་བར་ཆད་དང་། མཛེས་པའི་བར་ཆད་དེ་བཞི་ཡོད་ཅིང་། སྐྱེ་བའི་བར་
ཆད་ལའང་བཞི་ཡོད་པ་ལས། མཚམས་མེད་ཀྱི་ལས་ནི་ལས་བསྒྲིབ་ཀྱི་དབང་གིས་ཚེ་འདིར་

སྡོམ་པ་མི་སྐྱེ་བ་ཡིན་པར་གསུངས་པའི་ཕྱིར་ཏེ། མཚོ་ཊཱིཀ་སྡོམ་ཚིག་ལས།
རྐུ་ཐབས་གནས་དང་མུ་སྟེགས་ཅན་ཞུགས་དང༌། །
མཚམས་མེད་ལྔ་དང་རྣམ་དག་སུན་ཕྱུང་དང༌། །
རྩ་ལྟུང་འཆབ་བཅས་བྱུང་དང་སྔོན་རབ་བྱུང༌། ། 
ཚེ་འདིའི་ལས་སྒྲིབ་རྣམ་པ་བཅུ་ཉིད་དོ། ། 
ཞེས་གསུངས་པའི་ཕྱིར་དང༌། མདོ་རྩ་བ་ལས་ཀྱང་། འདི་ལ་སྐྱེ་བའི་ཆོས་ཉིད་མེད་པར་
ཡང་འདྲའོ། །ཞེས་གསུངས་པའི་ཕྱིར། ཟེར། 

ས་གཞན་ན་གནས་པའི་གཞི། 
ས་གཞན་ན་གནས་པའི་གཞི་འཆད་པ་ལ།
སྡོམ་ལས།
ས་གཞན་གནས་པའི་གཞི་ནི་རྣམ་དྲུག་སྟེ།
དབྱེ་བསྡུ་བསླབ་བྱ་མཚན་ཉིད་སྒྲ་བཤད་དང༌། །
གྲོལ་རྒྱུའོ་དབྱེ་བ་ཆེ་ལོང་ཞིབ་མོ་གཉིས། ། 
དང་པོ་ཆེ་ལོང་སྒོ་ནས་དབྱེ་བ་ལ། །
སྤོ་གསུམ་མགུ་གསུམ་སྤོ་ལྡན་མགུ་ལྡན་ཡང་། ། 
གསུམ་གསུམ་བསྡོམ་པའི་བཅུ་གཉིས་བསྡིགས་སོགས་བཞི། །
དབྱུང་བ་བདུན་དང་ངོ་བོ་ཉིད་འཚོལ་དང་། ། 
བསླབ་སྦྱིན་བསྙིལ་བ་དང་བཅས་ཉེར་དྲུག་གོ ། 
ཞིབ་མོ་རྣམ་འཐག་སྒོ་ནས་ཞེ་བཞི་སྟེ།
སྔར་བཞིན་སྤོ་མགུ་སྤྱོད་པ་བཅོ་ལྔ་དང༌། །
སྤོ་མགུ་ལྡན་པ་བཅོ་ལྔ་བཅས་སུམ་ཅུ། །
དེའི་སྟེང་བསྡིགས་སོགས་བཞི་ནས་བསྙིལ་བའི་བར། ། 
བཅུ་བཞི་བསྣན་པས་བཞི་བཅུ་ཞེ་བཞིའོ།
ཞེས་པ་སྟེ། ས་གཞན་དུ་གནས་པའི་གཞི་འཆད་པ་ལ། ས་གཞན་གནས་པའི་དབྱེ་བ་དང་།

བསྡུ་བ། བསླབ་བྱ། མཚན་ཉིད། སྒྲ་བཤད། ས་གཞན་དུ་གནས་པ་ལས་གྲོལ་བའི་རྒྱུ་སྟེ་
ས་བཅད་རྣམ་པ་དྲུག་ཡོད་ལ།
དེ་ལས་དང་པོ་དབྱེ་བ་ལ། ཆེ་ལོང་གི་སྒོ་ནས་དབྱེ་ན། ས་གཞན་གནས་པ་ཉི་ཤུ་རྩ་
དྲུག་ཡོད་དེ། སྤོ་བ་དང༌། གཞི་ནས་སྤོ་བ་དང༌། གཞི་ནས་བསླངས་ཏེ་སྤོ་བ་གསུམ་དང༌།
མགུ་བ་དང༌། གཞི་ནས་མགུ་བ་དང༌། གཞི་ནས་བསླངས་ཏེ་མགུ་བ་སྟེ་གསུམ་བཅས་
དྲུག་དང༌། སྤོ་བ་ལྡན་པ་དང༌། གཞི་ནས་སྤོ་ལྡན་དང་། གཞི་ནས་བསླངས་ཏེ་སྤོ་ལྡན་ཏེ་
གསུམ་དང༌། མགུ་ལྡན་དང༌། གཞི་ནས་མགུ་ལྡན་དང༌། གཞི་ནས་བསླངས་ཏེ་མགུ་
ལྡན་ཏེ་བསྡོམས་པའི་བཅུ་གཉིས་སྟེང༌། བསྡིགས་སྨད་བསྐྲད་འགྱེད་བཞི་དང་། དབྱུང་
བ་བདུན་དང༌། བསྙིལ་བ་དང་། བསླབ་སྦྱིན་དང་། ངོ་བོ་ཉིད་འཚོལ་བ་བཅས་བསྣན་
པས་ཉེར་དྲུག་གོ །
ཞིབ་མོ་རྣམ་འཐག་གི་སྒོ་ནས་དབྱེ་ན། ས་གཞན་གནས་པ་བཞི་བཅུ་ཞེ་བཞི་ཡོད་དེ།
སྤོ་བ་དང༌། གཞི་སྤོ་དང༌། གཞི་ནས་བསླངས་སྤོ་གསུམ་དང༌། མགུ་བ་དང༌། གཞི་
མགུ་དང༌། གཞི་ནས་བསླངས་ཏེ་མགུ་བ་སྤྱོད་པ་གསུམ་སྟེ་དྲུག་དང་། སྤོ་བ་སྤྱད་ནས་
མགུ་སྤྱོད་གསུམ་དང་། གཞི་སྤོ་སྤྱད་ནས་མགུ་སྤྱོད་གསུམ་དང༌། གཞི་ནས་བསླངས་སྤོ་
སྤྱད་ནས་མགུ་བ་སྤྱོད་པ་གསུམ་སྟེ་དྲུག་སྟེང་དགུ་བསྣན་པས་བཅོ་ལྔ་དང་། སྤོ་ལྡན་གསུམ་
དང་༑ མགུ་ལྡན་གསུམ་སྟེ་དྲུག་དང༌། སྤོ་བ་སྤྱད་ནས་མགུ་ལྡན་གསུམ་དང༌། གཞི་སྤོ་
སྤྱད་ནས་མགུ་ལྡན་གསུམ་དང་། གཞི་ནས་བསླངས་སྤོ་སྤྱད་ནས་མགུ་ལྡན་གསུམ་སྟེ་དྲུག་
སྟེང་དགུ་བསྣན་པས་བཅོ་ལྔ་སྟེ། སྤོ་མགུ་སྤྱོད་པ་བཅོ་ལྔ་དང༌། སྤོ་མགུ་ལྡན་པ་བཅོ་ལྔ་
སྟེ་དེ་གཉིས་བསྡོམས་པའི་སུམ་ཅུའི་སྟེང་། བསྡིགས་སོགས་ནས་ངོ་བོ་ཉིད་འཚོལ་བའི་བར་
བཅུ་བཞི་བསྣན་པས་ཞེ་བཞིའོ། །

གཉིས་པ་བསྡུ་བ་འཆད་པ་ནི། 
སྡོམ་ལས།
དེ་ལ་བསྡུ་ཚུལ་གསུམ་སྟེ་ངོ་བོའི་སྒོ། །
སྤང་བ་ས་གཞན་གནས་དབྱུང་བདུན་དང་བསྙིལ། །
སྨད་པ་ས་གཞན་བསྡིག་སྨད་བསྐྲད་འགྱེད་བཞི། ། 
རྣམ་པར་དག་པ་ས་གཞན་གཞན་རྣམས་སོ། ། 
རྣམ་གྲངས་སྒོ་ནས་ནན་ཏུར་བྱས་པ་ནི། ། 
དབྱུང་བདུན་བསྡིགས་སོགས་བཞི་དང་བསྙིལ་བཅས་ཡིན། །
ནན་ཏུར་མ་བྱས་པ་ཡི་ས་གཞན་ནི། །  
སྤོ་མགུ་བཅོ་ལྔ་ངོ་འཚོལ་བསླབ་སྦྱིན་ནོ། །
བསླབ་བྱའི་སྒོ་ནས་ས་གཞན་ཆེན་པོ་ནི། །
ཁྱད་སྤྱོད་ལྔ་སྤོང་དམན་སྤྱོད་ལྔ་ལེན་སྟེང༌། ། 
སྤོ་མགུ་སྤྱོད་པ་བཅོ་ལྔ་ངོ་ཉིད་འཚོལ།
བསླབ་སྦྱིན་དང་བཅས་བཅུ་བདུན་འདི་དག་གོ
ས་གཞན་ཆུང་ངུ་ཁྱད་སྤྱོད་ལྔ་སྤོང་ཡང་། ། 
སྨན་སྤྱོད་མི་ལེན་སྤོ་མགུ་ལྡན་བཅོ་ལྔ༌། ། 
དབྱུང་བདུན་བསྡིགས་སོགས་བཞི་དང་བསྙིལ་བཅས་སོ། ། 
ཞེས་པ་སྟེ་དཀྱུས་ན་གསལ་ལོ། །
སྐབས་འདིར། ཁ་ཅིག་གིས། འོ་ན། འབྱིན་ལྷག་ལྟ་བུའི་བཅབས་ཉེས་དག་ཕྱིར་སྤོ་

བ་སྤྱད་བཞིན་པ་ན་རེག་ལྷག་ལྟ་བུའི་བཅབས་ཉེས་གཞན་བྱུང་སྟེ། འབྱིན་ལྷག་གི་སྤོ་བ་
སྤྱད་ཟིན་ཏེ་སྤོ་བ་འཁོར་ཡང་ད་དུང་རེག་ལྷག་གི་སྤོ་བ་མ་འཁོར་བ་ཡོད་པས་དེ་འདྲའི་གང་
ཟག་དེ་ཆོས་ཅན། སྤོ་སྤྱོད་དང་སྤོ་ལྡན་གཉིས་ཀར་ཐལ། འདོད་པའི་ཕྱིར། འདོད་ན།
དེ་ཆོས་ཅན། ས་གཞན་ན་གནས་པ་ཆེན་པོ་ཡིན་པར་ཐལ། རེག་ལྷག་གི་སྤོ་སྤྱོད་ཡིན་
པའི་ཕྱིར། འདོད་ན། དེ་ཆོས་ཅན། ཁྱོད་ཀྱིས་ཁྱད་སྤྱོད་ལྔ་སྤོང་ཞིང་དམན་སྤྱོད་ལྔ་ལ་
བསླབ་དགོས་པར་ཐལ། འདོད་པའི་ཕྱིར། ཕྱི་མ་འདི་ལ་འདོད་མི་ནུས་ཏེ། ཁྱོད་ས་གཞན་
ན་གནས་པ་ཆུང་ངུ་ཡིན་པའི་ཕྱིར་ཏེ། ཁྱོད་སྤོ་ལྡན་ཡིན་པའི་ཕྱིར་ཏེ། འབྱིན་ལྷག་གི་སྤོ་
བ་འཁོར་ཡང་མགུ་བ་ད་དུང་མ་ནོད་པའི་གང་ཟག་ཡིན་པའི་ཕྱིར། འདོད་ན། ཁྱོད་ཀྱིས་
དམན་སྤྱོད་ལྔ་ལ་བསླབ་མི་དགོས་པར་ཐལ། འདོད་པའི་ཕྱིར། ཁྱབ་སྟེ། ས་གཞན་ན་
གནས་པ་ཆུང་ངུས་ཁྱད་སྤྱོད་ལྔ་སྤོང་དགོས་ཀྱང་། དམན་སྤྱོད་ལྔ་ལ་བསླབ་མི་དགོས་པའི་
ཕྱིར༑ ཞེས་དང་། དེ་བཞིན། གང་ཟག་གཅིག་ལ། འཁྲིག་ཚིག་སྨྲ་བའི་ལྷག་མ་དངོས་
གཞི་བྱང་སྟེ་དེ་དག་ཕྱིར་མགུ་བ་སྤྱད་བཞིན་པ་ན་བསྙེན་བཀུར་བསྔགས་པའི་ལྷག་མ་བྱུང་
སྟེ༑ དེ་དག་ཕྱིར་མགུ་བ་ནོད་ཏེ་སྤྱད་པས་ལྷག་མ་སྔ་མའི་མགུ་བ་འཁོར་ཡང་ལྷག་མ་ཕྱི་
མའི་མགུ་བ་ད་དུང་སྤྱད་བཞིན་པ་ཡོད་པས། དེ་འདྲའི་གང་ཟག་དེ་ཆོས་ཅན། མགུ་སྤྱོད་
དང་མགུ་ལྡན་གཉིས་ཀར་ཐལ། འདོད་པའི་ཕྱིར། འདོད་ན། ས་གཞན་ན་གནས་པ་ཆེ་
ཆུང་གཉིས་ཀར་ཐལ། འདོད་པའི་ཕྱིར། འདོད་ན། དམན་སྤྱོད་ལྔ་ལ་བསླབ་དགོས་མི་
དགོས་གཉིས་ཀར་ཐལ་ལོ། །ཞེས་ཟེར། རིག་ཟས་གསང་ན་ཁ་མན་ནི
དེ་ལ་ལན་དུ། འགའ་རེས། ལྷག་མ་སྔ་མའི་སྤོ་བ་དང་མགུ་བ་འཁོར་ཟིན་པས་དེའི་
ཕྱིར་དུ་དམན་སྤྱོད་ལྔ་ལ་བསླབ་མི་དགོས་ཀྱང༌། ལྷག་མ་ཕྱི་མའི་སྤོ་བ་དང་མགུ་བ་སྤྱད་བཞིན་
པ་ཡིན་པས་དེའི་ཕྱིར་དུ་ད་དུང་དམན་སྤྱོད་ལྔ་ལ་བསླབ་དགོས་པ་ཡིན་པས་གཞི་སོ་སོ་ལ་ལྟོས་

ཏེ་ས་གཞན་ན་གནས་པ་ཆེན་པོ་དང་ཆུང་ངུར་གྱུར་པས། གང་ཟག་དེ་ས་གཞན་ན་གནས་
པ་ཆེན་པོ་དང་ཆུང་ངུ་གཉིས་ཀར་འཇོག་ཆོག་ཟེར། 
ཡང༌། ལ་ལས། གང་ཟག་དེ་ལྷག་མ་སྔ་མ་ལ་ལྟོས་ཏེ་སྤོ་ལྡན་དང་མགུ་ལྡན་ཡིན་ཀྱང་
སྤྱིར་སྤོ་ལྡན་དང་མགུ་ལྡན་དུ་འཇོག་མི་རིགས་ཏེ། ད་དུང་སྤོ་བ་དང་མགུ་བ་སྤྱད་བཞིན་
པ་ཡིན་པའི་ཕྱིར། དེས་ན། ས་གཞན་གནས་པ་ཆེན་པོ་དང་ཆུང་ངུ་འགལ་བར་འཇོག་
དགོས་ཟེར་བས་དཔྱད་པར་བྱའོ།
གསུམ་པ། ས་གཞན་ན་གནས་པའི་བསླབ་བྱ་ནི། སྐཌ་ཌརྨ་སིཊ་ཌཀོ་ཀླ
སྡོམ་ལས།
བསླབ་བྱ་ཆེན་པོས་ཁྱད་པར་སྤྱོད་ལྔ་སྤོང༌། །
དམན་སྤྱོད་ལྔ་ལེན་ཆུང་ངུས་དམན་སྤྱོད་མིན། ། 
ཞེས་པའོ། །
བཞི་པ། ས་གཞན་ན་གནས་པའི་མཚན་ཉིད་ནི། 
སྡོམ་ལས།
མཚན་ཉིད་དམན་པར་བྱེད་པའི་ལས་ཆོག་གིས། །
ཁྱད་སྤྱོད་ལྔ་སྤོང་དགོས་རུང་གནས་པའོ། །
ཞེས་པ་སྟེ། མཚོ་ཊཱིཀ་གཞི་སྨད་འདི་ཐད་ཤོག ༣༡༩ ལས། མཚན་ཉིད་ནི། དམན་
པར་བྱེད་ཆོས་ལས་ཀྱི་ཆོ་ག་ལ་ལྟོས་(ཞེས་པས་བྱེ་བ་ན་ཆོས་མ་ཡིན་པའི་ཕྱོགས་སུ་སོང་བ་
སེལ་ལོ། །)ནས་ཁྱད་པར་ཅན་གྱི་སྤྱོད་པ་སྤོང་དགོས་ཉིད་དུ་གནས་པའོ། །ཞེས་གསུངས་
པ་ལྟར་རོ། །

ལྔ་པ། སྒྲ་བཤད་ནི།
སྡོམ་ལས།
སྒྲ་བཤད་རང་བཞིན་གནས་པའི་ས་ལས་གཞན། ། 
དམན་པའི་ས་ལ་གནས་པས་དེ་སྐད་བརྗོད། །
ཅེས་པའོ། ། 
དྲུག་པ། ས་གཞན་ན་གནས་པ་ལས་གྲོལ་བའི་རྒྱུ་ནི།
སྡོམ་ལས། ་
སྤོ་བ་འཁོར་བས་སྤོ་སྤྱོད་ལས་གྲོལ་ཞིང༌། །
མགུ་བ་མནོས་པས་སྤོ་ལྡན་ལས་གྲོལ་དང༌། ། 
ཞེས་པ་སྟེ། དབྱུང་བ་མནོས་པས་མགུ་ལྡན་ལས་གྲོལ་ལོ། ། 
དགྲ་བཅོམ་ཐོབ་པས་ས་གཞན་ཀུན་ལས་གྲོལ། །
ས་གཞན་ནན་ཏུར་རྣམས་ནི་བཟོད་པས་གྲོལ།
ཞེས་པ་སྟེ། དགྲ་བཅོམ་ཐོབ་ན་ས་གཞན་ན་གནས་པ་ཀུན་ལས་གྲོལ་བ་དང༌། ནན་ཏུར་
གྱི་ས་གཞན་ན་གནས་པ་དབྱུང་བ་བདུན་དང༌། བསྡིགས་སོགས་བཞི་དང༌། བསྙིལ་བ་
སྟེ་བཅུ་གཉིས་ནི་བཟོད་པའི་ལས་བྱས་པས་གྲོལ་ཞིང་། སྤོ་བ་འཁོར་བས་སྤོ་སྤྱོད་ལས་གྲོལ་
ཏེ་སྤོ་ལྡན་དུ་འགྱུར་ལ། མགུ་བ་སྦྱིན་པས་སྤོ་ལྡན་ལས་གྲོལ་ཏེ་མགུ་སྤྱོད་དུ་འགྱུར་ཞིང་།
མགུ་བ་འཁོར་བས་མགུ་ལྡན་དུ་འགྱུར་ལ་དེ་ལ་དབྱུང་བ་སྦྱིན་པས་མགུ་ལྡན་ལས་གྲོལ་ལོ།།

རྩོད་པའི་གཞི།
རྩོད་པའི་གཞི་འཆད་པའི་དགོས་དོན་ནི།
སྡོམ་ལས།
རྩོད་གཞིའི་དགོས་དོན་རྩོད་པ་ཞི་བ་འོ། ། 
ཞེས་སོ། །
རྩོད་གཞི་འཆད་པའི་བསྡུས་དོན་ནི།
སྡོམ་ལས།
རྒྱུ་དང་ངོ་བོ་དབྱེ་བ་ཞི་བྱེད་དང་། ། 
རུང་མཐུན་སྦྱར་ཚུལ་ཞི་བྱེད་འཁྲུལ་མའི་དོན། །
རྩོད་པ་མཐར་བསྐྱལ་བ་སྟེ་རྣམ་པ་བདུན། །
ཞེས་པ་སྟེ། རྩོད་པའི་རྒྱུ་དང༌། ངོ་བོ། དབྱེ་བ། རྩོད་པ་ཞི་བྱེད། འཁྲུལ་མ་རུང་མཐུན་
སྦྱར་ཚུལ། རྩོད་པ་ཞི་བྱེད་འཁྲུལ་མའི་དོན། རྩོད་པ་མཐར་བསྐྱལ་ཚུལ་ཏེ་ས་བཅད་བདུན་
དུ་བསྡུས་ནས་འཆད་དོ། །
དང་པོ། རྩོད་པའི་རྒྱུ་འཆད་པ་ལ། 
སྡོམ་ལས།
ནང་རྒྱུ་ཆགས་སོགས་གསུམ་དང་ཕྱི་རྒྱུ་བཞི། །

ཞེས་པ་སྟེ། རྩོད་པའི་རྒྱུ་ལ་ནང་རྒྱུ་དང་ཕྱི་རྒྱུ་གཉིས་ལས། ནང་རྒྱུ་ནི། འདོད་ཆགས་
དང་ཞེ་སྡང་དང་གཏི་མུག་གསུམ་ཡིན་ལ། ཕྱི་རྒྱུ་ལ་བཞི་སྟེ། གནས་ལུགས་ལ་ལོགས་
པར་སྒྲུབ་པ་དང་། སྤོང་བ་སྟེ་གདམས་ངག་སོགས་བཞག་པ་དང༌། ལྟུང་བ་དང་བཅས་
པ་དང་། ལས་ལ་མཐུན་པ་མི་སྦྱིན་པ་ནི་རིམ་པ་བཞིན་འགྱེད་ཕྱིར་རྩོད་པ་དང་། མི་གདམས་
པའི་ཕྱིར་རྩོད་པ་དང༌། ལྟུང་བའི་ཕྱིར་རྩོད་པ་དང་། ལས་ཕྱིར་རྩོད་པའི་རྒྱུའོ། །
གཉིས་པ། རྩོད་པའི་ངོ་བོ་ནི།
སྡོམ་ལས། 
མི་མཐུན་སྨྲས་ལ་འཁོན་འཛིན་རྩོད་ངོ་བོ། ། 
ཞེས་པ་སྟེ། པཎ་ཆེན་བསོད་ནམས་གྲགས་པ་མཆོག་གི་འདུལ་བའི་མཐའ་དཔྱོད་འདི་ཐད་
ཤོག ༨༣ ལས། གཞན་གྱིས་མི་མཐུན་པར་སྨྲས་པའི་ཚིག་གི་ཕྱིར་དུ་སེམས་གཞོལ་
ཞིང་འཁོན་དུ་འཛིན་པའི་ཤེས་པ་ཞིག་གི་སྟེང་ནས་འཇོག་པའི་ཕྱིར། ཞེས་གསུངས་པ་ལྟར་
རྩོད་པ་ནི་རྩོད་ཚིག་ཀུན་ནས་སློང་བྱེད་ཀྱི་ཀུན་སློང་འཁོན་འཛིན་ལ་འཇོག་གོ །
གསུམ་པ། རྩོད་པའི་དབྱེ་བ་ལ་གཉིས་ལས། དང་པོ་ཆེ་ལོང་དུ་དབྱེ་བ་ནི།
སྡོམ་ལས།
ཆེ་ལོང་དབྱེ་ན་འགྱེད་ཕྱིར་མི་གདམས་ཕྱིར། །
ལྟུང་ཕྱིར་བྱ་བ་ལས་ཕྱིར་རྩོད་བ་བཞི། །
ཞེས་པ་སྟེ། རྟག་མི་རྟག་དང་བདག་ཡོད་མེད་སོགས་འགྱེད་ཕྱིར་རྩོད་པ་དང་། གདམས་

ངག་སོགས་བཞག་པ་ལ་འཇོག་པ་པོ་དང་བཞག་བྱ་གཉིས་ཕན་ཚུན་རྩོད་པ་སྟེ་མི་གདམས་
པའི་ཕྱིར་རྩོད་པ་དང༌། ལྟུང་བའི་ཕྱིར་རྩོད་པ་དང་། བྱ་བ་ལས་ཕྱིར་རྩོད་པ་སྟེ་བཞིར་
དབྱེ་ཞེས་པའོ། ། 
སྡོམ་ལས། 
ཞིབ་མོ་རྣམ་འཐག་སྒོ་ནས་བཅུ་གཅིག་སྟེ། །
ཞེས་པ་སྟེ། ཞིབ་མོ་རྣམ་འཐག་གི་སྒོ་ནས་བཅུ་གཅིག་དབྱེ་ཚུལ་ནི། རྩོད་པ་དང་པོ་འགྱེད་
ཕྱིར་རྩོད་པ་དང་། མཐའ་མ་བྱ་བ་ལས་ཕྱིར་རྩོད་པ་གཉིས་ལ་ནང་གསེས་དབྱེ་བ་མེད་པས་
དེ་གཉིས་སོ་སོར་བགྲངས་པས་གཉིས་དང་། དེ་གཉིས་ཀྱི་སྟེང་རྩོད་པ་གཉིས་པ་མི་གདམས་
པའི་ཕྱིར་རྩོད་པ་ལ་རྒྱུ་དང་བཅས་པའི་རྩོད་པ་དང་རྒྱུ་མེད་པའི་རྩོད་པ་གཉིས་ལས་ཕྱི་མ་ལ།
གང་གླེང་བའི་ཉེས་པའི་གཞི་མེད་པ་དང་། མངོན་མཚན་ལ་ཉོ་ཚོང་བྱེད་གླེང་ལྟ་བུ་གཞི་གཞན་
སྒྲུབ་པ་དང༌། ལྟུང་བ་གང་གླེང་བ་དེ་ཕྱིར་བཅོས་ཟིན་ཀྱང་དེ་གླེང་བ་ལྟ་བུ་ཕྱིར་བཅོས་ལ་
མི་ལྟོས་པ་དང༌། ལྟུང་བ་དེ་སྨྱོས་པའི་སྐབས་སུ་བྱས་ཀྱང་དེ་མ་ཤེས་པར་གླེང་བ་ལྟ་བུ་སྨྱོན་
པས་བྱས་པའི་རྩོད་པ་སྟེ་བསྡོམས་པས་ལྔ་དང་། རྩོད་པ་གསུམ་པ་ལྟུང་བའི་ཕྱིར་རྩོད་པ་
ལ༑ ལྟུང་བའི་ངོ་བོ་ཤེས་པའི་རྩོད་པ་དང་མི་ཤེས་པའི་རྩོད་པ་གཉིས་ལས་ཕྱི་མ་ལ། རྩོད་
པ་ཕྱིར་འཕྲོ་མེད་པ་དང་། ཕྱིར་འཕྲོ་ཉི་འཚེ་བ་དང༌། དགེ་འདུན་ཐམས་ཅད་ལ་ཕྱིར་འཕྲོ་
བའི་རྩོད་པ་སྟེ་བསྡོམས་པས་བཞི་བཅས་ཀུན་བསྡོམས་པས་རྩོད་པ་བཅུ་གཅིག་ཏུ་ཕྱེ་བའོ།།
བཞི་པ། རྩོད་པ་ཞི་བྱེད་ལ།
སྐབས་འདིར་འདུལ་བའི་གཞུང་ལས། རྩོད་པ་ཞི་བྱེད་ལ་རྣམ་པ་བཅུ་གསུངས་ཏེ།

མངོན་སུམ་བརྒྱད་དང༌། གང་མང་ཚུལ་ཤིང་འབྲིམ་པ་དང་། དྲན་པས་འདུལ་བ་སྦྱིན་པ་
དང་༑ མ་མྱོས་པས་འདུལ་བ་སྦྱིན་པ་དང་། ངོ་བོ་ཉིད་འཚོལ་བར་སྦྱིན་པ་དང༌། ལྟུང་བ་
ཁས་བླངས་པ་དང་། རྩྭ་བཀྲམ་པ་ལྟ་བུའི་ཞི་བྱེད་དང༌། ལས་ལ་མཐུན་པ་སྦྱིན་པ་དང་།
རྩོད་པ་ཞི་བྱེད་དེ་དག་གིས་གོང་སྨོས་རྩོད་པ་རྣམས་ཇི་ལྟར་ཞི་བར་བྱེད་ཚུལ་ནི།
ཡང་འཆི་བ་དང་བསླབ་པ་ཕུལ་བ་གཉིས་ནི། རྩོད་པ་ཀུན་ཞི་བྱེད་ཐུན་མོང་བ་ཡིན་ལ། ཞི་
བྱེད་ལྷག་མ་བརྒྱད་ནི་རང་རང་གིས་རྩོད་པ་བྱེ་བྲག་པ་སོ་སོའི་ཞི་བྱེད་ཡིན་ནོ། །
དེ་ལ་མངོན་སུམ་བརྒྱད་ཀྱིས་རྩོད་པ་ཇི་ལྟར་ཞི་བར་བྱེད་ཚུལ་ནི། དང་པོ་རྒོལ་བའི་
མངོན་སུམ་ནི། རྒོལ་བ་དང་ཕྱིར་རྒོལ་གཉིས་ཕན་ཚུན་རྩོད་དེ་རྩོད་པ་ཞི་འཇག་བྱེད་པའམ།
དེས་མ་ཞི་ན་དྲང་ཚུགས་ལྡན་པའི་དགེ་སློང་བློ་གཟུ་བོར་གནས་པ་ཞིག་དགེ་འདུན་གྱི་བསྐོས་
ཏེ་རྩོད་པ་དེ་ཞི་བར་བྱེད་པའོ། །དེས་མ་ཞི་ན་གཟོ་བོར་བསྐོས་པ་དེས་རང་གཟོ་བོར་བསྐོ་
བར་མཛད་པའི་དགེ་འདུན་བཞི་པོ་ལ་རྩོད་པ་ཕུལ་ནས་དགེ་འདུན་བཞི་པོས་རྩོད་པ་དེ་ཞི་བར་
བྱེད་པའོ། །དེས་ཞི་མ་ནུས་ན་དགེ་འདུན་གྱིས་གཟོ་བོ་ལས་བློ་གསལ་བའི་དགེ་སློང་བཞི་
བསྐོས་ནས་རྩོད་པ་དེ་ཞི་བར་བྱེད་པའོ། །དེས་ཀྱང་ཞི་མ་ནུས་ན་དགེ་འདུན་གྱིས་གསལ་
བའི་དགེ་སློང་བཞི་བས་ཀྱང་བློ་གསལ་བ་བཞི་བསྐོས་ནས་རྩོད་པ་ཞི་བར་བྱེད་པའོ། །དེས་
ཀྱང་ཞི་མ་ནུས་ན་གསལ་བའི་གསལ་བས་གསལ་བ་ལ་རྩོད་པ་དེ་གཏད་ཅིང་གསལ་བས་དགེ་
འདུན་བཞི་པོ་ལ་གཏད་ཅིང་དགེ་འདུན་གྱིས་དེ་རྩོད་པ་སྦེད་པ་པོ་ལ་གཏད་ཅིང་རྩོད་པ་སྦེད་
པ་པོ་དེས་རྩོད་པ་དེ་གནས་བརྟན་དང་བཅས་སོ་སོར་ཐར་པ་དང་བཅས་པའི་དགེ་འདུན་ལ་
ཕུལ་ཏེ་རྩོད་པ་དེ་ཞི་བར་བྱེད་དོ། །དེས་ཀྱང་མ་ཞི་ན་སྡེ་སྣོད་འཛིན་པའི་མཁས་པ་ལ་ཟླ་
བ་དྲུག་རིང་རྩོད་པ་དེ་ཕུལ་ཏེ་ཞི་བར་བྱེད་དོ། །དེས་ཀྱང་མ་ཞི་ན་གནས་བརྟན་མཐུ་དང་

ལྡན་པའི་བར་ལ་ཕུལ་ཏེ་རྩོད་པ་དེ་ཞི་བར་བྱེད་པ་ཡིན་ནོ། །གང་མང་ཚུལ་ཤིང་ནི་ལྟ་བའི་
ཕྱིར་རྩོད་པ་ལ་མངོན་སུམ་བརྒྱད་ཀྱིས་མ་ཞི་ན་གང་མང་ཚུལ་ཤིང་འབྲིམ་ཏེ་ཞི་བར་བྱེད་པའོ།།
དྲན་པས་འདུལ་བར་སྦྱིན་པ་ནི་དགེ་སློང་དྲན་ཤེས་དང་ལྡན་པས་ལྟུང་བ་དེ་བྱས་པ་མ་
དྲན་པས་ལྟུང་བའི་གཞི་མེད་ཅེས་དག་རྒྱ་སྦྱིན་པའོ། །མ་མྱོས་པའི་འདུལ་བ་སྦྱིན་པ་ནི། དགེ་
སློང་འདིས་མྱོས་པའི་སྐབས་སུ་ལྟང་བ་འདི་བྱས་པ་སྲིད་ཀྱི་མ་མྱོས་པའི་སྐབས་སུ་བྱས་པ་མིན་
ནོ༑ ༑ཞེས་དག་རྒྱ་སྦྱིན་པའོ། །ངོ་བོ་ཉིད་འཚོལ་དུ་ཞུགས་པ་ནི་ལྟུང་བ་བྱས་མ་བྱས་སོགས་
མི་དྲན་པ་ལ་ངོ་བོ་ཉིད་དྲན་དུ་གཞུགས་པའི་ཕྱིར་སྐབས་སྦྱིན་པའོ། །ཁས་བླངས་པས་ཞི་
བྱེད་ནི་གླེང་བྱས་ལྟུང་བ་ཁས་ལེན་དང་ཕྱིར་བཅོས་ལ་ཞུགས་ན་ཞི་བའོ། །རྩ་བཀྲམ་པ་ལྟ་
བུའི་ཞི་བྱེད་ནི་རྩོད་པ་དེ་དགེ་འདུན་ཐམས་ཅད་ལ་འཕྲོས་པ་ན་ཕྱོགས་སོ་སོའི་གནས་བརྟན་
མཁས་པས་སྣེ་འཁྲིད་དེ་ཕན་ཚུན་བཤགས་པ་བྱེད་པས་ཞི་བར་བྱེད་པ་འོ། །
དེས་ན་སྐབས་འདིར། ཞི་བྱེད་གཅིག་གིས་རྩོད་པ་ཀུན་ཞི་བར་བྱེད་པ་དང་། རྩོད་
པ་གང་ལ་ཞི་བྱེད་ཀུན་འཇུག་པ་དང༌། རྩོད་པ་བཞི་པོ་སོ་སོའི་ཞི་བྱེད་སོ་སོར་བཤད་པ་སྟེ་
གསུམ་ལས། 
དང་པོ། རྩོད་པ་ཀུན་ལ་ཞི་བྱེད་དུ་འཇུག་པ་ནི། ་
སྡོམ་ལས།
དང་པོ་འཆི་བཞིན་པ་འམ་བསླབ་དབུལ་ལོ། ། 
ཞེས་པ་སྟེ། འཆི་བཞིན་པ་དང་བསླབ་པ་ལས་བབས་པ་ནི། རྩོད་པ་ཐམས་ཅད་ལ་ཞི་བྱེད་
དུ་འཇུག་གོ །དེ་གཉིས་ཆོས་ཅན། རྩོད་པ་ཀུན་ཞི་བྱེད་ཡིན་ཏེ། པཎ་ཆེན་རིན་པོ་ཆེའི་
འདུལ་བའི་མཐའ་དཔྱོད་འདི་ཐད་ལས། དེའི་ཚེ་རྩོད་པ་ཐམས་ཅད་ལས་གྲོལ་བའི་ཕྱིར།
ཞེས་གསུངས་པའི་ཕྱིར། འདིར། ཁ་ཅིག་གིས། བསླབ་པ་དབུལ་བས་རྩོད་པ་ཐམས་

ཅད་ཞི་བར་བྱེད་པས་མ་ཁྱབ་པར་ཐལ། བསླབ་པ་ཕུལ་རྗེས་སུའང་འགྱེད་པའི་ཕྱིར་རྩོད་
པ་བདག་རྟག་པར་ལྟ་བའི་འཛིན་པ་མུ་འཐུད་ནས་འབྱུང་བ་སྲིད་པའི་ཕྱིར། ཟེར། དེ་ལ་
ལན་དུ། འགའ་རེས། ནང་གི་ལྟ་བ་མ་དོར་ཡང་དགེ་འདུན་དང་ལྷན་ཅིག་གནས་པ་མི་
འབྱུང་བས། དགེ་འདུན་གྱི་ནང་དུ་རྩོད་པ་ལས་གྲོལ་བས་རྩོད་པ་དེ་མཚམས་ཆོད་པས་ཞི་
བྱེད་དོ། །ཞེས་གསུངས།
རྩོད་པ་གང་ལ་ཞི་བྱེད་ཀུན་འཇུག་པ་ནི། 
སྡོམ་ལས། 
གཉིས་པ་བྱ་བ་ལས་ཕྱིར་རྩོད་པ་ལ། །
དངོས་སམ་བརྒྱུད་པས་ཞི་བྱེད་ཐམས་ཅད་འཇུག ། 
ཅེས་པ་སྟེ། བྱ་བ་ལས་ཀྱི་ཕྱིར་རྩོད་པ་འདི་ལ་དངོས་སམ་བརྒྱུད་པའི་སྒོ་ནས་ཞི་བྱེད་ཐམས་
ཅད་འཇུག་གོ །འོ་ན། འདི་ལ། རྩོད་པ་ཞི་བྱེད་ཐམས་ཅད་འཇུག་པ་ཡོད་ན། སྤྱིར་རྩོད་
པ་ཞི་བྱེད་དེ་ལ་དུ་ཡོད་པ་དང་། དེ་ཐམས་ཅད་འདི་ལ་འཇུག་ཚུལ་ཇི་ལྟར་ཡིན་ཞེ་ན། རྩོད་
པ་ཀུན་གྱི་ཞི་བྱེད་འཆི་བཞིན་པ་དང་བསླབ་པ་དབུལ་བ་གཉིས་དང༌། ལྟ་བ་འགྱེད་ཕྱིར་རྩོད་
པ་ཞི་བྱེད་ལ་མངོན་སུམ་བརྒྱད་དང་གང་མང་ཚུལ་ཤིང་འབྲིམ་པའོ། །མི་གདམས་པའི་
ཕྱིར་རྩོད་པ་ཞི་བྱེད་ལ་དྲན་པས་འདུལ་བ་སྦྱིན་པ་དང་མ་མྱོས་པའི་འདུལ་བ་སྦྱིན་པའོ། །ལྟུང་
བའི་ཕྱིར་རྩོད་པ་ཞི་བྱེད་ལ། ལྟུང་བ་ཁས་ལེན་པའི་ཞི་བྱེད་དང༌། རྩ་བཀྲམ་པ་ལྟ་བུའི་ཞི་
བྱེད་དང་། ངོ་བོ་ཉིད་འཚོལ་བ་སྦྱིན་པའི་ཞི་བྱེད་དོ། །ལས་ཀྱི་ཕྱིར་རྩོད་པ་ཞི་བྱེད་ལ། ལས་
ལ་མཐུན་པ་སྦྱིན་པ་རྣམས་ཡོད་པའི་ཕྱིར་རོ། །བྱ་བ་ལས་ཀྱི་ཕྱིར་རྩོད་པ་འདི་ལ་གོང་སྨོས་
ཞི་བྱེད་ཐམས་ཅད་ཀྱིས་གནས་དུས་སོ་སོར་ཞི་བྱེད་དུ་འཇུག་ཏུ་རུང་ངོ་། །

གསུམ་པ། རྩོད་པ་བཞི་པོ་སོ་སོའི་ཞི་བྱེད་ནི། 
སྡོམ་ལས། 
གསུམ་པ་འགྱེད་ཕྱིར་རྩོད་སོགས་ཞི་བྱེད་བཞི། །
ཞེས་པས་འགྱེད་པའི་ཕྱིར་རྩོད་པ་ཞི་བྱེད་དང་། མི་གདམས་པའི་ཕྱིར་རྩོད་པ་ཞི་བྱེད་དང་ལྟུང་
བའི་ཕྱིར་རྩོད་པ་ཞི་བྱེད་དང་། ལས་ཀྱི་ཕྱིར་རྩོད་པ་ཞི་བྱེད་དེ་བཞི་ལས།
དང་པོ། འགྱེད་པའི་ཕྱིར་རྩོད་པ་ཞི་བྱེད་འཆད་པ་ནི།
སྡོམ་ལས།
དང་པོར་མངོན་སུམ་དང་ནི་གང་མང་གཉིས། །
ཞེས་པ་སྟེ། འགྱེད་ཕྱིར་རྩོད་པ་ཞི་བྱེད་ལ་མངོན་སུམ་བརྒྱད་དང་གང་མང་ཚུལ་ཤིང་འབྲིམ་
པ་གཉིས་ཡོད་ཅིང༌། 
སྡོམ་ལས། 
མངོན་སུམ་བརྒྱད་དེ་མཚོ་ཊཱིཀ་ལས། 
རྒོལ་དང་གཟུ་དང་དགེ་འདུན་བཞི་བོ་དང༌། ། 
གསལ་བ་དང་ནི་གསལ་བའི་གསལ་བ་དང་། ། 
དགེ་འདུན་གཞན་དང་སྡེ་སྣོད་འཛིན་པ་དང༌། ། 
གནས་བརྟན་མཐུ་དང་ལྡན་པའི་མངོན་སུམ་མོ། །
ཞེས་གསུངས་པ་ལྟར་རོ། །དེ་ལྟར་མངོན་སུམ་བརྒྱད་ཀྱིས་རྩོད་པ་དེ་ཞི་བར་བྱེད་ཅིང་།
དེས་ཀྱང་ཞི་བར་མ་ནུས་ན། གང་མང་ཚུལ་ཤིང་འབྲིམ་པས་ཞི་བར་བྱེད་པ་ཡིན་ནོ། །

གཉིས་པ། མི་གདམས་པའི་ཕྱིར་རྩོད་པ་ཞི་བྱེད་འཆད་པ་ནི། 
སྡོམ་ལས།
མི་གདམས་ཕྱིར་རྩོད་ཞི་བྱེད་ལ་གཉིས་ཏེ། ། 
རྒྱུ་བཅས་ལ་ནི་མངོན་སུམ་གྱིས་ཞི་ཡང་། ། 
རྒྱུ་མེད་གསུམ་ལ་དྲན་པས་འདུལ་བ་དང༌།
ཐ་མར་མ་མྱོས་འདུལ་བས་དག་པ་སྟེར། ། 
ཞེས་པ་སྟེ། མི་གདམས་པའི་ཕྱིར་རྩོད་པ་ལ་རྒྱུ་དང་བཅས་པའི་རྩོད་པ་ནི་མངོན་སུམ་བརྒྱད་
ཀྱིས་ཞི་བར་བྱེད་ལ། རྒྱུ་མེད་ལ་གཞི་མེད་དང༌། གཞི་གཞན་གྱིས་བསྒྲུབས་པ་དང་། ཕྱིར་
བཅོས་ལ་མ་ལྟོས་པའི་རྩོད་པ་སྟེ་གསུམ་པོ་ནི། དགེ་འདུན་གྱིས་དྲན་པ་དང་ལྡན་པའི་གང་
ཟག་འདིས་ལྟུང་བ་འདི་ལྟ་བུ་བྱས་མེད་ཅིང་། བྱས་པ་ཡང་ཕྱིར་བཅོས་ཟིན་པས་ལྟུང་བའི་
ཉེས་པ་མེད་ཅེས་དག་རྒྱ་སྟེར་བའི་དྲན་པས་འདུལ་བ་སྦྱིན་པས་ཞི་བར་བྱེད་ལ། མ་མྱོས་
པའི་རྩོད་པ་ཞི་བྱེད་ནི། དགེ་འདུན་གྱིས་གང་ཟག་འདིས་མ་མྱོས་པའི་དུས་སུ་ལྟུང་བ་འདི་
ལྟ་བུ་མ་བྱས་ཞེས་དག་རྒྱ་སྟེར་བའི་མ་མྱོས་པའི་འདུལ་བ་སྦྱིན་པས་ཞི་བར་བྱེད་དོ། །
ལྟུང་བའི་ཕྱིར་རྩོད་པ་ཞི་བྱེད་འཆད་པ་ནི། 
སྡོམ་ལས།
ལྟུང་ཕྱིར་རྩོད་གཉིས་ངོ་ཤེས་ཞི་བྱེད་གསུམ། །
ཞེས་པས་ལྟུང་བའི་ཕྱིར་རྩོད་པ་ལ་ལྟུང་བ་ངོ་ཤེས་པ་དེའི་ཕྱིར་རྩོད་པ་དང་། ངོ་མི་ཤེས་པ་
དེའི་ཕྱིར་རྩོད་པའོ། །དང་པོ་ལྟུང་བ་ངོ་ཤེས་པ་དེའི་ཕྱིར་རྩོད་པ་ལ། ཕྱིར་མ་འཕྲོས་པ་

དང་༑ ཕྱིར་འཕྲོས་ཉི་ཚེ་བ་དང༌། དགེ་འདུན་ཐམས་ཅད་ལ་ཕྱིར་འཕྲོས་པའི་རྩོད་པ་སྟེ་
གསུམ་ཡོད་པས་དེ་དག་ཞི་བྱེད་ཡང་།
སྡོམ་ལས། 
ཕྱིར་འཕྲོས་མེད་པའི་ཞི་བྱེད་ཡང་གཉིས་ཏེ། །
ཁས་མི་ལེན་ཞིང་མི་འཆོས་ཕྱིར་རྩོད་ན། །
ཁས་བླངས་ནས་ནི་ཕྱིར་བཅོས་བྱ་བས་ཞི། ། 
ཁས་མི་ལེན་ཕྱིར་ཙམ་རྩོད་བླངས་པས་ཞི། །
ཕྱིར་འཕྲོས་ཉི་ཚེ་བ་ལ་མངོན་སུམ་སྟེ། །
ཀུན་ནས་རྩ་བཀྲམ་བཞིན་དུ་ཕན་ཚུན་འདུད། 
མི་ཤེས་ངོ་བོ་ཉིད་འཚོལ་སྦྱིན་པས་ཞི། །
ཞེས་པ་སྟེ། དང་པོ་ཕྱིར་འཕྲོས་མེད་པའི་རྩོད་པ་ཞི་བྱེད་ལ། ལྟུང་བ་དེ་ཁས་མི་ལེན་པ་
དང་ཕྱིར་མི་འཆོས་པ་གཉིས་ཀའི་ཕྱིར་རྩོད་ན་ཁས་བླངས་ནས་ཕྱིར་བཅོས་པས་ཞི་བར་བྱེད་
ལ༑ ཁས་མི་ལེན་པ་གཅིག་པུའི་ཕྱིར་རྩོད་ན་ལྟུང་བ་དེ་ཁས་བླངས་པས་ཞི་ལ། ཕྱིར་འཕྲོས་
ཉི་ཚེ་བ་ནི་མངོན་སུམ་བརྒྱད་ཀྱིས་ཞི་བར་བྱེད་ཅིང་། དགེ་འདུན་ཐམས་ཅད་ལ་ཕྱིར་འཕྲོས་
པའི་རྩོད་པ་ནི། དགེ་འདུན་ཕན་ཚུན་འདུད་པས་ཞི་བར་བྱེད་པ་དང༌། ལྟུང་བའི་ངོ་བོ་མི་
ཤེས་པའི་ཕྱིར་རྩོད་པ་ནི་ངོ་བོ་ཉིད་འཚོལ་སྦྱིན་པས་ཞི་བར་བྱེད་དོ། །

བཞི་པ། ལས་ཀྱི་ཕྱིར་རྩོད་པ་ཞི་བྱེད་ནི།
སྡོམ་ལས།
ལས་ལ་རྩོད་ན་ལས་མཐུན་སྦྱིན་པས་ཞི། །
ཞེས་པའོ། ། 
ལྔ་པ།  རྩོད་པ་འཁྲུལ་མ་རུང་མཐུན་སྦྱར་ཚུལ་ནི། 
སྡོམ་ལས། 
རྩོད་པ་འཁྲུལ་མ་རུང་མཐུན་སྦྱར་བྱས་ན། ། 
ཕྱིར་འཕྲོས་མེད་སོགས་མི་གདམས་ཕྱིར་ལ་སྦྱར། ། 
ལྟུང་ཕྱིར་རྩོད་ལ་ཕྱིར་འཕྲོས་མེད་པ་དང༌།
ཕྱིར་འཕྲོས་ཉི་ཚེ་མཐའ་དག་གསུམ་གསུངས་པ། །
མི་གདམས་ཕྱིར་རྩོད་ལ་ནི་རུང་མཐུན་སྦྱར། ། 
མི་གདམས་ཕྱིར་རྩོད་གཞི་མེད་གཞི་གཞན་སྒྲུབ། །
ཕྱིར་བཅོས་མི་ལྟོས་སྨྱོས་བྱས་བཞི་གསུངས་པ། །
ལྟུང་ཕྱིར་རྩོད་པ་ལ་ཡང་རུང་མཐུན་སྦྱར། །
ཞེས་པ་སྟེ། ལྟུང་བའི་ཕྱིར་རྩོད་པ་ལ་ལྟུང་བའི་ངོ་བོ་མི་ཤེས་པ་དང་ངོ་བོ་ཤེས་པ་གཉིས་ལས།
ངོ་བོ་ཤེས་པའི་ཕྱིར་རྩོད་པ་ལ། ཕྱིར་འཕྲོས་མེད་པ་དང༌། ཕྱིར་འཕྲོས་ཉི་ཚེ་བ་དང༌། དགེ་
འདུན་མཐའ་དག་ཕྱིར་འཕྲོས་པ་གསུམ་ལུང་ལས་དངོས་སུ་གསུངས་ལ། མི་གདམས་པའི་
ཕྱིར་རྩོད་པ་ལ་ཡང་། རྩོད་པ་དེ་གླེང་བྱེད་དང་གླེང་བྱ་གཉིས་ཙམ་བར་རྩོད་པ་ལ་ཕྱིར་འཕྲོས་
མེད་པ་དང་། རྩོད་པ་དེ་དགེ་འདུན་བཞི་ཙམ་ལ་ཁྱབ་ན་ཕྱིར་འཕྲོས་ཉི་ཚེ་བ་དང་། མཚམས་

དེའི་དགེ་འདུན་མཐའ་དག་ལ་ཁྱབ་ན་དགེ་འདུན་མཐའ་དག་ལ་འཕྲོས་པ་སྟེ་གསུམ་རུང་མཐུན་
སྦྱར་བ་དང་། དེ་བཞིན་མི་གདམས་པའི་ཕྱིར་རྩོད་པ་ལ། གཞི་བཅས་དང་གཞི་མེད་གཉིས་
ལས༑ གཞི་མེད་ལ། གཞི་གཏན་མེད་དང་། གཞི་གཞན་སྒྲུབ་པ་དང་། ཕྱིར་བཅོས་ལ་
མི་ལྟོས་པ་དང་། སྨྱོས་པས་བྱས་པའི་རྩོད་པ་བཞི་ལུང་ལས་དངོས་སུ་གསུངས་པ་དེ་བཞི་
པོས་ལྟུང་བའི་ཕྱིར་རྩོད་པ་ལའང་ལྟུང་བའི་གཞི་གཏན་མེད་དང་། གཞི་གཞན་སྒྲུབ་པ་དང་།
ཕྱིར་བཅོས་ལ་མི་ལྟོས་བ་དང་། སྨྱོན་པས་བྱས་པའི་རྩོད་པ་བཞི་པོ་རུང་མཐུན་སྦྱར་ཞེས་
པའི་དོན་ནོ། ། 
སྐབས་འདིར་ལྟུང་བའི་ཕྱིར་རྩོད་པ་ལ། ངོ་བོ་མི་ཤེས་པ་དང་། ཤེས་པ་ལ་རྩོད་པ་གསུམ་
གསུངས་པ་ལས། སྐབས་འདིར་ངོ་བོ་ཤེས་པའི་ཕྱིར་རྩོད་པ་གསུམ་པོ་དེ་དག་མི་གདམས་
པའི་ཕྱིར་རྩོད་པ་ལ་རུང་མཐུན་སྦྱར་ཡང་། ངོ་བོ་མི་ཤེས་པ་དེ་རུང་མཐུན་མ་སྦྱར་བ་དང་།
དེ་བཞིན་མི་གདམས་པའི་ཕྱིར་རྩོད་པ་ལ་རྒྱུ་དང་བཅས་པ་དང་རྒྱུ་མེད་པ་གཉིས་ལས་རྒྱུ་མེད་
པ་ལ་རྩོད་པ་བཞི་གསུངས་པ་རྣམས་ལྟུང་བའི་ཕྱིར་རྩོད་པ་ལ་རུང་མཐུན་སྦྱར་ཡང་། རྒྱུ་
དང་བཅས་པ་ལ་རྩོད་པ་འདི་རུང་མཐུན་མ་སྦྱར་བ་ལ། ཁ་ཅིག་ན་རེ། མི་གདམས་པའི་
ཕྱིར་རྩོད་པ་ལ་ལྟུང་བའི་ངོ་བོ་མི་ཤེས་པའི་རྩོད་པ་འདི་ཡང་རུང་མཐུན་སྦྱར་རིགས་པར་ཐལ།
མི་གདམས་པའི་ཕྱིར་རྩོད་པ་ལ་གླེང་བྱས་རང་ལ་གླེང་བྱེད་ཀྱིས་གླེང་བའི་ལྟུང་བའི་ངོ་བོ་མི་
དྲན་ཞིང་མི་ཤེས་པ་དེ་འདྲ་བྱུང་སྲིད་པའི་ཕྱིར་དང༌། དེ་འདྲ་བྱུང་ཚེ་རྩོད་པ་དེ་ཞི་བྱེད་ངོ་
བོ་ཉིད་འཚོལ་བའི་ལས་བྱེད་འོས་པའི་ཕྱིར། ཞེས་དང༌། ཡང༌། ལྟུང་བའི་ཕྱིར་རྩོད་པ་
ལ་རྒྱུ་དང་བཅས་པ་འདི་ཡང་རུང་མཐུན་སྦྱར་རིགས་པར་ཐལ། གླེང་བྱེད་ཀྱིས་གླེང་པྱ་ལ་
ལྟུང་བ་གླེང་པ་ན་གླེང་བྱ་ལ་ལྟུང་བ་དེའི་རྒྱུ་དང་བཅས་པ་སྲིད་པའི་ཕྱིར་དང་། དེའི་ཚེ་ཞི་
བྱེད་མངོན་སུམ་བརྒྱད་པོ་གང་རུང་གིས་ཞི་བར་བྱེད་འོས་པའི་ཕྱིར། ཞེས་དོགས་སློང་མཛད།

འདི་ལ་ལན་དུ། འགའ་རེས། མི་གདམས་པའི་ཕྱིར་རྩོད་པ་ལ། ལྟུང་བའི་ངོ་བོ་མི་
ཤེས་པ་དེ་རུང་མཐུན་སྦྱར་མི་དགོས་ཏེ། ལྟུང་བའི་ངོ་བོ་མི་ཤེས་པའི་རྩོད་པ་དེ། མི་གདམས་
པའི་ཕྱིར་རྩོད་པ་ལ་ལུང་ལས། རྩོད་པ་དེ་ལ་གཞི་དང་བཅས་པ་དང་གཞི་མེད་གཉིས་དང་།
གཞི་མེད་པ་ལ་གཞི་གཏན་མེད་དང་གཞི་གཞན་སྒྲུབ་པ་དང་ཕྱིར་བཅོས་ལ་མི་ལྟོས་པ་དང་
སྨོན་པས་བྱས་པའི་རྩོད་པ་བཞི་གསུངས་པས་གཞི་གཏན་མེད་ཀྱི་རྩོད་པའི་ནང་དུ་འདུས་པའི་
ཕྱིར་དང་། དེ་ཞི་བྱེད་ཀྱང་མངོན་སུམ་བརྒྱད་པོས་ཞི་བར་མཛད་པས་གླེང་བྱས་ངོ་བོ་མི་
དྲན་ན་དེ་ལ་མངོན་སུམ་བརྒྱད་དུ་གཏོགས་པའི་དགེ་འདུན་གྱིས་ངོ་བོ་ཉིད་འཚོལ་བ་སྦྱིན་པའི་
ལས་ཀྱང་མཛད་པའི་ཕྱིར། དེ་བཞིན་དུ་ལྟུང་བའི་ཕྱིར་རྩོད་པ་ལ་རྒྱུ་དང་བཅས་པ་དེ་རུང་
མཐུན་སྦྱར་མི་དགོས་ཏེ། ལྟུང་བའི་ཕྱིར་རྩོད་པ་ལ་ལུང་ལས་ལྟུང་བའི་ངོ་བོ་མི་ཤེས་པ་དང་ཤེས་
པའི་རྩོད་པ་གཉིས་དང་། ངོ་བོ་ཤེས་པའི་རྩོད་པ་ལ་ཕྱིར་འཕྲོས་མེད་པ་དང་ཕྱིར་འཕྲོས་ཉི་
ཚེ་བ་དང་དགེ་འདུན་མཐའ་དག་ལ་ཕྱིར་འཕྲོས་པ་སྟེ་གསུམ་ལས་རྒྱུ་དང་བཅས་པའི་རྩོད་
པ་དེ་ཕྱི་མ་གསུམ་པོ་ཅི་རིགས་སུ་འདུས་པའི་ཕྱིར། ཞེས་ལན་མཛད་པས་དཔྱད་པར་བྱའོ།།
དྲུག་པ། རྩོད་པ་འཁྲུལ་མའི་དོན་ནི། 
སྡོམ་ལས། ། 
ལྟུང་ཕྱིར་རྩོད་པ་དང་པོ་ཁས་བླངས་ལས། །
ཞི་གསུངས་གཉིས་བར་སྦྱར་ཞིང་གཉིས་པ་ལ། །
མངོན་སུམ་གསུངས་པ་དང་པོར་སྦྱར་རུང་ངོ་། །
ཞེས་པ་སྟེ། ལྟུང་བའི་ཕྱིར་རྩོད་པ་ལ་ལྟུང་བའི་ངོ་བོ་མི་ཤེས་པ་དང་ཤེས་པའི་རྩོད་པ་གཉིས་

ལས༑ ལྟུང་བའི་ངོ་བོ་ཤེས་པའི་རྩོད་པ་ལ། ཕྱིར་འཕྲོས་མེད་པ་དང་ཕྱིར་འཕྲོས་ཉི་ཚེ་བ་
དང་དགེ་འདུན་མཐའ་དག་ལ་ཕྱིར་འཕྲོས་པ་སྟེ་གསུམ་ལས། དང་པོ་ཕྱིར་འཕྲོས་མེད་པ་
ཞི་བྱེད་ལ་ལུང་ལས་ལྟུང་བ་ཁས་བླངས་པས་རྩོད་པ་ཞི་བར་གསུངས་ལ། རྩོད་པ་གཉིས་
པ་ཕྱིར་འཕྲོས་ཉི་ཚེ་བ་ཞི་བྱེད་ལ་ཡང་ལྟུང་བ་ཁས་བླངས་པ་དེ་སྦྱར་རུང་བ་དང་། དེ་བཞིན་
རྩོད་པ་གཉིས་པ་ཕྱིར་འཕྲོས་ཉི་ཚེ་བ་ཞི་བྱེད་ལ་མངོན་སུམ་བརྒྱད་ལུང་ལས་དངོས་སུ་གསུངས་
ལ༑ དེ་ཉིད་རྩོད་པ་དང་པོ་ཕྱིར་འཕྲོས་མེད་པའི་ཞི་བྱེད་ལའང་སྦྱར་རུང་ཞེས་པ་ནི་རྩོད་
པ་འཁྲུལ་མ་སྟེ། རྩོད་པ་ཞི་བྱེད་ཕན་ཚུན་སྣོལ་བའི་དོན་ནོ། ། 
བདུན་པ། རྩོད་པ་མཐར་བསྐྱལ་བའི་ཚུལ་ནི།
སྡོམ་ལས།
རྩོད་པ་མཐར་བསྐུལ་བ་ནི་མཐར་དབྱུང་ངོ༌། །
འཐབ་ཅིང་མ་ཞི་བ་ལ་བསྡིགས་པ་དང་།
བསྐྱངས་ཏེ་མ་ཞི་བ་ལ་ཕྱིར་འགྱེད་དོ། །
ཕྱོགས་རེར་གཅིག་གིས་གཞན་གྱི་མིང་སྨོས་ནས། ། 
མཐོལ་ན་ཀུན་གྱིས་ལྟུང་ཕྱིར་རྩོད་ཞི་འོ། ། 
ཞེས་པ་སྟེ། རྩོད་པ་བཞི་ལས་འགྱེད་པའི་ཕྱིར་རྩོད་པ་མཐར་བསྐལ་ཚུལ་ནི། རྩོད་པ་དེ་
བྱུང་བ་ན་མངོན་སུམ་བརྒྱད་ཀྱིས་སྒོ་ནས་ཞི་ཐབས་བྱེད་པ་དང་། དེས་མ་ཞི་ན་གང་མང་
ཚུལ་ཤིང་འབྲིམ་པས་ཞི་བར་བྱེད་ལ། དེས་ཀྱང་མ་ཞི་ན་གནས་ནས་དབྱང་བས་རྩོད་པ་
ཞི་བར་བྱེད་དོ། །གནས་དབྱུང་དེ་ནི་ལུང་ལས་བསྙེན་རྫོགས་ལ་གནས་དབྱུང་བདུན་དངོས་
སུ་གསུངས་པའི་ནང་ནས་རྣམ་པར་གཏན་ལ་དབབ་པ་མ་ཞི་བ་ལས་གྱུར་པའི་གནས་དབྱུང་

དེ་ཡིན་ནོ། །སྤྱིར་རྩོད་པ་བཞི་པོ་གང་ཡིན་ཡང་མཐར་བསྐྱལ་ཚུལ་ནི། རྩོད་པ་རང་རང་
གི་ཞི་བྱེད་ཀྱི་སྒོ་ནས་ཞི་བར་བྱེད་ཀྱང་ཉེས་པ་ངོས་ལེན་མི་བྱེད་པར་ད་དུང་འཐབ་པ་ལ་བསྡིགས་
པ་ནན་ཏུར་བྱེད་པ་དང༌། དེས་མ་ཞི་ན་གནས་དབྱུང་བདུན་གྱི་ནང་ནས་འཐབ་ཀྲོལ་ལ་འབད་
པ་མ་ལོག་པའི་གནས་དབྱུང་དེ་བྱེད་པར་གསུངས། རྩོད་པ་ཞི་ཐབས་བྱེད་པ་ན་དངོས་སུ་
མ་འཐབ་ཀྱང་བསྐྱངས་པ་སྟེ་ཞི་བྱེད་ལ་བརྩི་བཀུར་མེད་པར་ཕྱིར་འགྱངས་འབའ་ཞིག་བྱེད་
ན༑ ཞི་བྱེད་ལ་བརྙས་ཐབས་བྱེད་པ་ཡིན་པས་དེ་ལ་ཕྱིར་འགྱེད་ནན་ཏུར་བྱེད་ལ་དེས་མ་
ཞི་ན་གནས་དབྱུང་བྱ་སྟེ། དེ་ནི་མདོར་བསྡུས་ཀྱི་གནས་དབྱུང་གསུམ་ལས་གཅིག་གོ །
ལྟུང་བའི་ཕྱིར་རྩོད་པ་ལ། ལྟུང་བ་ངོ་མི་ཤེས་པའི་རྩོད་པ་དང་ངོ་ཤེས་པའི་རྩོད་པ་གཉིས་
ལས༑ ངོ་ཤེས་པའི་རྩོད་པ་ལ། རྩོད་པ་ཕྱིར་མ་འཕྲོས་པ་དང་ཕྱིར་འཕྲོས་ཉི་ཚེ་བ་དང་དགེ་
འདུན་ཐམས་ཅད་ལ་འཕྲོས་པའི་རྩོད་པ་སྟེ་གསུམ་ལས། དགེ་འདུན་ཐམས་ཅད་ལ་ཕྱིར་
འཕྲོས་པའི་རྩོད་པ་ཞི་བྱེད་རྩ་བཀྲམ་པ་ལྟ་བུའི་ཞི་བྱེད་ཅུང་ཟད་སྤྲོས་པ་ནི། 
ཕྱིར་བཅོས་རིགས་གསུམ་ལྟུང་བ་དག་བྱེད་དང༌། །
འགྱོད་པ་སེལ་བྱེད་རྩོད་པ་སེལ་བྱེད་དོ། ། 
ཞེས་པ་སྟེ། དགེ་འདུན་ཐམས་ཅད་ལྟུང་བའི་ཕྱིར་རྩོད་དེ་ཕྱོགས་གཉིས་སུ་གྱེས་པ་ན། དེ་
ནི་རྩྭ་བཀྲམ་པ་ལྟ་བུས་ཞི་བར་བྱེད་དགོས་པ་ཡིན་ལ། དེའི་ཚུལ་ནི་དགེ་འདུན་གཉིས་པོ་
སོ་སོ་ན་གནས་བརྟན་འོས་པ་རེ་རེས་ཕྱོགས་སོ་སོའི་དགེ་འདུན་ཐམས་ཅད་ཀྱི་ཆེད་དུ་ཕྱིར་
བཅོས་བྱས་ཏེ་ཐམས་ཅད་ཀྱི་རྩོད་པ་ཞི་བར་བྱེད་པ་ཡིན་ལ། ཕྱོགས་རེ་ནས་གནས་བརྟན་
གཅིག་རེས་ཕྱིར་བཅོས་བྱས་པས་དེར་ཡོད་དགེ་འདུན་ཐམས་ཅད་ཀྱི་ཉེས་པ་དག་ན། གཞན་

གྱིས་ཕྱིར་བཅོས་པས་གཞན་གྱི་ལྟུང་བ་དག་པར་ཐལ་ལོ་སྙམ་ན། སྤྱིར་ཕྱིར་བཅོས་ལ་ལྟུང་
བ་ཕྱིར་བཅོས་དང་། འགྱོད་པ་སེལ་བའི་ཕྱིར་བཅོས་དང་། རྩོད་པ་ཞི་བྱེད་ཀྱི་ཕྱིར་བཅོས་
ཏེ་གསུམ་ལས། ལྟུང་བ་དག་བྱེད་ཀྱི་ཕྱིར་བཅོས་ནི། རང་གིས་བྱེད་པ་ལས་གཞན་གྱིས་
བྱས་པ་མི་འདག་མོད། འགྱོད་པ་སེལ་བྱེད་ཀྱི་ཕྱིར་བཅོས་ནི་དགེ་འདུན་གྱིས་དགེ་སློང་གཞན་
ལ་དེའི་ལྟུང་བ་དེ་མ་མྱོས་པའི་སྐབས་སུ་མ་བྱས་པས་དེ་ལྟུང་བ་དེའི་ཉེས་པ་མེད་ཅེས་དག་རྒྱ་
སྦྱིན་པ་ཡིན་པས་གཞན་གྱིས་ཕྱིར་བཅོས་པས་གཞན་གྱི་འགྱོད་པ་སེལ་བར་བྱེད་པ་ཡོད་ཅིང་།
སྐབས་འདིའི་རྩ་བཀྲམ་པ་ལྟ་བུའི་ཕྱིར་བཅོས་ནི། རྩོད་པ་ཞི་བྱེད་ཀྱི་ཕྱིར་བཅོས་ཡིན་པས་
གཞན་གནས་བརྟན་གཅིག་གིས་ཕྱིར་བཅོས་བྱས་པས་ཕྱོགས་དེའི་དགེ་འདུན་ཐམས་ཅད་
ཀྱི་རྩོད་པ་ཞི་བར་བྱེད་པ་ཡོད་པས་སྐྱོན་མེད་ཅེས་པའོ། །
སྐབས་འདིར་རྩོད་པའི་རྒྱུ་ལ་ཅུང་ཟད་དཔྱད་ན། ཁ་ཅིག་གིས། རྩོད་པའི་རྒྱུ་ཞེས་པ་
དེ་གླེང་བྱེད་དང་གླེང་བྱ་གཉིས་ལས་གླེང་བྱ་ཁོ་ནའི་རྒྱུད་ལ་འཇོག །ཟེར། དེ་ལ། འགའ་
རེས་གདམས་ངག་སོགས་བཞག་པ་ཆོས་ཅན། གླེང་བྱའི་རྒྱུད་ལ་འཇོག་པར་ཐལ། རྩོད་
པའི་རྒྱུ་ཡིན་པའི་ཕྱིར་ཏེ། རྩོད་པའི་ཕྱིའི་རྒྱུ་བཞི་པོ་གང་རུང་ཡིན་པའི་ཕྱིར། འདོད་མི་
ནུས་ཏེ། གདམས་ངག་སོགས་བཞག་པ་ནི། དེ་དག་འཇོག་པ་པོ་གླེང་བྱེད་ཀྱི་རྒྱུད་དང་
འབྲེལ་བའི་ཕྱིར་ཏེ། གདམས་ངག་སོགས་འཇོག་པ་པོ་ནི་ཉེས་པ་གླེང་བ་པོ་ཡིན་གྱི་གླེང་བྱ་
མ་ཡིན་པའི་ཕྱིར། ཟེར། ཡང་། ལ་ལས། རྩོད་པའི་ཕྱིའི་རྒྱུ་ནི། གླེང་བ་པོ་ཁོ་ནའི་རྒྱུད་
ལ་འཇོག་ཟེར་ན། འོ་ན། འགྱེད་པའི་ཕྱིར་རྩོད་པའི་རྒྱ་དེ་བཞིན་ཉིད་ལ་ལོག་པར་སྒྲུབ་པ་
དང་༑ ལྟུང་བའི་ཕྱིར་རྩོད་པའི་རྒྱུ་ལྟུང་བ་དང་བཅས་པ་དང་། ལས་ཀྱི་ཕྱིར་རྩོད་པའི་རྒྱུ་
ལས་ལ་མཐུན་པ་མི་སྦྱིན་པ་གསུམ་ཆོས་ཅན། གླེང་བ་པོའི་རྒྱུད་ལ་འཇོག་པར་ཐལ། འདོད་
པའི་ཕྱིར། འདོད་མི་ནུས་ཏེ། དེ་བཞིན་ཉིད་ལ་ལོག་པར་སྒྲུབ་པ་པོ་དང་། ལྟུང་བ་དང་

བཅས་པ་དང༌། ལས་ལ་མཐུན་པ་མི་སྦྱིན་པ་ནི། གླེང་བྱ་ཡིན་གྱི་གླེང་བ་པོ་མ་ཡིན་པའི་
ཕྱིར་རོ། །
ཡང་། ཁ་ཅིག་ན་རེ། ལྟུང་བའི་རྩོད་པ་ལ། རྩོད་པ་དེའི་རྒྱུ་གླེང་བྱ་ལ་ལྟུང་བ་དང་
བཅས་པ་དགོས་པར་ཐལ། གླེང་བྱ་ལྟུང་བ་དང་བཅས་པ་དེ་ལྟུང་བའི་ཕྱིར་རྩོད་པའི་རྒྱུ་ཡིན་
པའི་ཕྱིར། འདོད་ན། ལྟུང་བའི་ཕྱིར་རྩོད་པ་དེ་ལ་ཡང་རྒྱུ་དང་བཅས་པ་དང་རྒྱུ་མེད་པ་
གཉིས་དང་། རྒྱུ་མེད་པ་དེ་ལ་གཞི་གཏན་མེད་དང་། གཞི་གཞན་སྒྲུབ་དང་། ཕྱིར་བཅོས་
ལ་མི་ལྟོས་པ་གསུམ་དང་། སྨྱོས་པའི་རྩོད་པ་བཞི་སྦྱར་རུང་བར་གསུངས་པས་གཞི་གཏན་
མེད་ཀྱི་ལྟུང་བའི་ཕྱིར་རྩོད་པ་དེ་ཆོས་ཅན། གླེང་བྱ་ལྟུང་བ་དང་བཅས་པའི་རྒྱུ་ལས་བྱུང་
བར་ཐལ། འདོད་པའི་ཕྱིར། འདོད་མི་ནུས་ཏེ། གཞི་གཏན་མེད་ཅེས་པ་ནི། དགྲ་
བཅོམ་གྱད་བུ་ལ་མི་ཚངས་སྤྱོད་ཀྱི་ལྟུང་བ་གླེང་བ་ལྟར་གླེང་བྱ་ལ་ལྟུང་བ་གཏན་ནས་མེད་པ་
ལ་གླེང་བྱེད་ཀྱིས་ལྟུང་བའི་སྐྱོན་གླེང་བ་བྱེད་པའི་ཕྱིར། དེ་བཞིན་དུ་ཕྱིར་བཅོས་ལ་མི་ལྟོས་
པའི་རྩོད་པ་དང་སྨྱོས་པའི་རྩོད་པ་རེ་རེ་ནས་ཆོས་ཅན། གླེང་བྱའི་རྒྱུད་ཀྱི་ལྟུང་བ་བཅས་
པའི་རྒྱུ་ལས་བྱུང་བར་ཐལ། ལྟུང་བའི་རྩོད་པ་ཡིན་པའི་ཕྱིར། འདོད་མི་ནུས་ཏེ། ཕྱིར་
བཅོས་ལ་མི་ལྟོས་པའི་རྩོད་པ། ཞེས་པ། གླེང་བྱ་ལ་སྔར་ལྟུང་བ་དེ་བྱུང་ཡང་ཕྱིར་བཅོས་
ཟིན་པས་གླེང་པོས་ཉེས་པ་གླེང་བའི་ཚེ་གླེང་བྱ་ལ་ལྟུང་བ་དེ་དག་ནས་མེད་པའི་ཕྱིར་དང་། མ་
སྨྱོས་པའི་རྩོད་པ་ཡང་གླེང་བྱས་ལྟུང་བ་དེ་མ་སྨྱོས་པའི་སྐབས་སུ་མ་བྱས་པར་དགེ་འདུན་གྱིས་
དག་རྒྱ་སྦྱིན་པས་དེ་ལ་ལྟུང་བ་བྱུང་མེད་པའི་ཕྱིར། འདི་ལ། ལ་ལས། ལྟུང་བའི་རྩོད་པ་
ལ༑ གཞི་གཏན་མེད་ཀྱི་རྩོད་པ་དང༌། ཕྱིར་བཅོས་མ་ལྟོས་པའི་རྩོད་པ་དང༌། མ་སྨྱོས་
པའི་རྩོད་པ་གསུམ་པོ་དེའི་རྒྱུ་ནི། གླེང་བྱའི་རྒྱུད་དང་འབྲེལ་བའི་ལྟུང་བ་དང་བཅས་པ་མི་
འཇོག་གི གླེང་བྱེད་ཀྱི་རྒྱུད་ཀྱི་གླེང་བྱ་ལ་ལྟུང་བ་དེ་ཡོད་དོ་སྙམ་པའི་འདུ་ཤེས་ལ་འཇོག་

གསུང་༑ དེ་ལྟར་ན་ལྟུང་བའི་རྩོད་པའི་ཕྱི་རྒྱུ་ལ་ལྟུང་བ་དང་བཅས་པ་དེ་འཇོག་པར་གསུངས་
པ་དང་མཐུན་མིན་ད་དུང་ཡང་དཔྱད་པར་བྱའོ། །
ཡང་། རྩོད་པ་བཞི་པོ་གང་ཡིན་ཀྱང་རྩོད་པའི་ཚེ་གླེང་བྱེད་དང་གླེང་བྱ་གཉིས་ཀའི་རྒྱུད་
ལ་རྩོད་པ་དེ་ཡོད་པར་ཐལ། དེ་གཉིས་ཀ་རྩོད་པ་པོ་ཡིན་པའི་ཕྱིར། འདོད་ན། གླེང་བྱེད་
ཀྱི་རྒྱུད་ལ་གླེང་བྱས་མི་མཐུན་པར་སྨྲས་པ་ལ་སེམས་གཞོལ་བའི་འཁོན་འཛིན་ཡོད་པར་ཐལ།
འདོད་པའི་ཕྱིར། ཁྱབ་སྟེ། དེ་རྩོད་པའི་ངོ་བོ་ཡིན་པའི་ཕྱིར་ཏེ། སྡོམ་ལས། 
མི་མཐུན་སྨྲས་ལ་འཁོན་འཛིན་རྩོད་ངོ་བོ། ། 
ཞེས་གསུངས་པའི་ཕྱིར། ཐལ་འགྱུར་གཉིས་པ་ལ་འདོད་མི་ནུས་ཏེ། ཉེས་པ་གླེང་བ་པོ་ལ་
བྱམས་པའི་སེམས་དང་ལྡན་པར་དགོས་པར་གསུངས་པའི་ཕྱིར་ཏེ། མཚོ་ཊཱིཀ་ཡོངས་སྦྱོང་
གི་གཞིའི་ཐད་ཤོག ༣༢༢ ལས། བྱམས་པའི་སེམས་དང་ལྡན་པ་སྟེ། གཞན་དུ་ན་
དགོས་པ་མེད་ཅིང་རྩོད་པར་འགྱུར་བའི་ཕྱིར་རོ། །ཞེས་ལྟུང་བ་གླེང་བ་པོ་ལ་གླེང་བྱ་ལ་གཅིག་
ཏུ་བྱམས་པའི་སེམས་དང་ལྡན་པ་དགོས་པར་གསུངས་པའི་ཕྱིར་དང་། དེར་མ་ཟད་གླེང་
བྱ་དང་གླེང་བྱེད་གཉིས་ཕན་ཚུལ་ཞེ་འགྲས་དང་མི་ལྡན་པར་དགོས་པ་གསུངས་པའི་ཕྱིར་ཏེ།
གླེང་བ་པོའི་ཆོས་བརྒྱད་འདྲེན་པ་ན། སྡོམ་ལས། 
ཐ་སྙད་གསུམ་ལྡན་གླེང་བྱར་ཞེ་འགྲས་མིན། །
ཞེས་དང༌། གླེང་བྱ་ཆོས་བརྒྱད་ལྡན་འདྲེན་པ་ནའང་། སྡོམ་ལས། 
ཆོས་མིན་ཕྱོགས་མིན་གླེང་པོར་ཞེ་འགྲས་མིན། །
ཞེས་གསུངས་པའི་ཕྱིར། ཞེས་རྩོད་པས་ཞིབ་ཏུ་དཔྱད་པར་བྱའོ། ། 

གནས་མལ་གྱི་གཞི། 
གཞི་བཅུ་བདུན་པ། གནས་མལ་གྱི་གཞི་འཆད་པ་ལ། གང་ལ་ཕྱག་བྱ་བའི་ཡུལ་དང་།
ཇི་ལྟར་ཕྱག་བྱ་ཚུལ་དང༌། དགེ་འདུན་གྱི་གཙུག་ལག་ཁང་ཇི་ལྟར་བཞེངས་ཚུལ་དང་། དེ་
ལ་སངས་རྒྱས་དང་བྱང་སེམས་ཀྱི་སྐུ་རབས་ཀྱི་རི་མོ་དང་འཁོར་བའི་འཁོར་ལོ་ཆ་ལྔ་པ་སོགས་
ཀྱི་རི་མོ་ཇི་ལྟར་བྱ་བ་དང་། སངས་རྒྱས་དང་དགྲ་བཅོམ་པ་དང་ཚུལ་ཁྲིམས་ཕུན་སུམ་ཚོགས་
པའི་གནས་བརྟན་རྣམས་ཀྱི་གདུང་ཞུགས་པའི་མཆོད་རྟེན་ཇི་ལྟར་བྱ་ཚུལ་དང་། དེ་བཞིན་
གཤེགས་པའི་མཆོད་རྟེན་གྱི་དུས་སྟོན་ཇི་ལྟར་བྱ་ཚུལ་སོགས་རྒྱས་པར་གསུངས་སོ། །
དེ་ནས་འདུལ་སྡོམ་འདུལ་བ་རྒྱ་མཚོའི་སྙིང་པོ་བསྡུས་པ་ཐར་འདོད་ཡིད་ཀྱི་མུན་སེལ་
ཞེས་བྱ་བའི་བཤད་པ་མཐར་ཕྱིན་པའི་མཇུག་གི་བྱ་བ་ནི། དེ་ཉིད་ལས།
འདྲེན་པ་མཆོག་གི་མཁྱེན་པའི་ཀུན་གསལ་ངོས། །
ཐུགས་རྗེའི་ཆུ་འཛིན་སྟུགས་པོ་ལས་ཐོན་པའི། །
ཆོས་ཆར་དུལ་བྱའི་འཛིན་མར་རབ་འཁྱིལ་བ། ། 
རྩ་བཤད་ལུང་གི་ཆུ་གཏེར་ཆེན་པོ་སྟེ། །
དེ་ལས་བྱུང་བའི་སོ་ཐར་ཐོབ་བྱེད་ཀྱི། །
ཐབས་སོགས་ཉུང་བསྡུས་ལེགས་བཤད་ནོར་བུ་རྣམས། །
བསྡེབས་ལེགས་ཚིག་བཅད་སྲད་བུ་ལ་བརྒྱུས་ཏེ། །
བློ་གསལ་མགྲིན་པའི་རྒྱན་དུ་སྤེལ་བ་ལས། །

བདག་གི་དགེ་བ་བདྨའི་རྩ་བ་ལྟར། ། 
མཆོག་ཏུ་དཀར་བ་གང་ཞིག་ཐོབ་པ་དེས།
སྐྱེ་ཞིང་སྐྱེ་བར་བསྟན་པའི་ནང་མཛོད་ཀྱི། ། 
འདུལ་བ་འཛིན་པའི་མཆོག་ཏུ་འགྱུར་བར་ཤོག ། 
འཁྲུལ་བྲལ་འདུལ་འཛིན་དུ་མའི་ལེགས་བཤད་དག །
སྒྲིམ་པོའི་བློ་ཡིས་བཏུས་ཏེ་ལེགས་བཀོད་ཕྱིར། ། 
འདི་ལ་ནོངས་པའི་དྲི་མ་མེད་སྙམ་རློམ། ། 
དགེ་འདིས་དགའ་ལྡན་བསྟན་པ་རྒྱས་གྱུར་ཅིག ། 
ནམ་ཞིག་ངོ་མཚར་རྨད་བྱུང་བཀོད་པ་རུ། ། 
རྣམ་འདྲེན་སེང་གེ་ང་རོའི་ཉི་ཤར་ཚེ། ། ཆོ
བདག་སོགས་རྣམ་དཔྱོད་བདྨོ་ཁ་ཕྱེ་ནས། །
སྐལ་བཟང་བུང་བ་ཐམས་ཅད་ཚིམ་བྱེད་ཤོག ། 
ཅེས་པས་དམ་ཆོས་འདུལ་བའི་གཞུང་དོན་སྤྲོས་པ་དང་བཅས་པ་ལེགས་པར་ཕྱོགས་སྒྲིག་
ཞུས་ཟིན་པའོ། ། 

པར་བྱང་སྨོན་ཚིག
༄༅། །རྣམ་གྲོལ་ཞི་བའི་རྒྱ་མཚོར་རོ་གཅིག་ཏུ། །
གཞོལ་བའི་མཐའ་ཡས་ཆོས་ཚུལ་དལ་འབབ་ཀླུང་། །
ཚིག་གི་གཟེགས་མ་རེས་ཀྱང་དུག་གསུམ་གྱི། །
དྲི་མ་ཡོངས་འཁྲུད་ལེགས་བཤད་བདུད་རྩི་འདི། །
དཔར་དུ་བསྐྲུན་པའི་རྣམ་དཀར་ཕུང་པོའི་མཐུས།
ཡང་དག་ཆོས་ཀྱི་སྒོ་མོ་སྟོང་ཕྲག་བརྒྱ། །
གདངས་ཏེ་རྒྱུད་ལྔའི་འགྲོ་བ་མ་ལུས་པ། །
ངེས་ལེགས་ནོར་བུའི་མཛོད་ལ་དབང་འབྱོར་ཤོག །
ཅེས་པ་འདི་ཡང་ནང་བསྟན་གྲུབ་མཐའ་རིས་མེད་ཀྱི་གསུང་རབ་དག་དཔར་དུ་བསྐྲུན་དང་བསྐྲུན་འགྱུར་
གང་ལ་སྦྱར་ཆོག་པ་དགེའོ།། །།

གངས་ཅན་ཁྱད་ནོར་དཔེ་ཚོགས། པོད་ཕྲེང་བརྒྱ་དང་བཅུ་དགུ།
