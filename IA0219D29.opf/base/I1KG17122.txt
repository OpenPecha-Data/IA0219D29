ལྷག་མའི་སྡེ། 
སྡོམ་ལས།
ཁུ་བ་འཛིན་དང་འཁྲིག་ཚིག་བསྙེན་བཀུར་སྨྱན། །
ཁང་པ་ཁང་ཆེན་དང་ནི་གཞི་མེད་དང་། །
བག་ཙམ་དགེ་འདུན་དབྱེན་དང་དེ་རྗེས་ཕྱོགས། །
ཁྱིམ་བསུན་འབྱིན་དང་བཀའ་བློ་མི་བདེ་བའོ། །
ཞེས་པའོ། །
ཁུ་བ་འབྱིན་པའི་ལྷག་མའི་ངོ་བོ་ནི།
སྡོམ་ལས། 
ངོ་བོ་རང་ཡན་ལག་ལ་དབྱུང་སེམས་ཀྱིས། །
འབྱིན་བྱེད་མཚན་ཉིད་ལྡན་པས་རྩོལ་དྲུད་བྱས། ། 
མཐར་ཐུག་ཁུ་བ་གནས་ནས་འབྱིན་པ་འོ། །
ཞེས་སོ། །འདི་ལ། གཞི་དང༌། བསམ་དང༌། སྦྱོར་བ་དང་། མཐར་ཐུག་སྟེ་བཞི་ལས།
གཞི་ལ་གསུམ་སྟེ། གང་དབྱུང་བའི་དངོས་པོ་དང་། གང་ལས་དབྱུང་བའི་གཞི་དང་། གང་
གིས་དབྱུང་བའི་རྫས་སོ། །དང་པོ་ནི། ཁུ་བ་ཡིན་པ་དང༌། དང་པོའི་གནས་ནས་མ་འཕོས་
པའོ༑ ༑གཉིས་པ་གང་ལས་དབྱུང་བའི་གཞི་ནི་ཡན་ལག་གི་རྣམ་པ་ཡིན་པ་དང་། རང་
གི་ཡིན་པའོ། །གསུམ་པ་གང་གིས་འབྱིན་པའི་རྫས་ནི། རྣམ་ཤེས་ལེན་མྱོང་ཡིན་པ་དང་།

བསྟེན་རུང་ལ་སོགས་པའི་ཡན་ལག་མ་ཉམས་པ་དང་། རྨ་སྒོ་གསུམ་པོ་གང་རུང་ལས་གཞན་
ཡིན་པའོ།།
རེག་པའི་ལྷག་མའི་ལྟུང་བྱེད་ཀྱི་ངོ་བོ་ནི། 
སྡོམ་ལས།
ངོ་བོ་བུད་མེད་མཚན་ལྡན་ལུས་དངོས་སམ། ། 
སྐྲ་དང་དེ་འབྲེལ་གོས་ལ་ཆགས་སེམས་ཀྱིས། ། 
རྨ་སྒོ་གསུམ་ལས་གཞན་རེག་བདེ་མྱོང་བའོ། །
ཞེས་སོ། །འདི་ལ། གཞི་དང༌། བསམ་པ་དང་། སྦྱོར་བ་དང་། མཐར་ཐུག་སྟེ་བཞི་
ལས༑ གཞི་ལ་གཉིས་ཏེ། གང་ལ་རེག་པའི་ཡུལ་དང༌། གང་གིས་རེག་པའི་རྟེན་ནོ། །དང་
པོ་ཆོས་བདུན་ལྡན་ཏེ། མཚན་དོན་ཡོད་པ་དང༌། བསྟེན་དུ་རུང་བ་དང༌། ཐ་སྙད་ཕྱེད་
དང་གཉིས་དང་ལྡན་པ་དང་། ལུས་ཐ་མལ་དུ་གནས་པ་དང་། ལུས་དངོས་ཡིན་པ་དང་།
མ་ཉམས་པ་དང༌། རྨ་སྒོ་གསུམ་ལས་གཞན་ཡིན་པའོ། །གཉིས་པ་གང་གིས་རེག་པའི་
རྟེན་ནི། ཆོས་གསུམ་ལྡན་ཏེ། ལུས་དངོས་ཡིན་པ་དང༌། མ་ཉམས་པ་དང་། རྨ་སྒོ་
གསུམ་ལས་གཞན་ཡིན་པའོ། །བསམ་པ་དང་སྦྱོར་བ་དང་མཐར་ཐུག་ནི་ངོ་བོས་ཤེས་སོ།།
རེག་པའི་ལྷག་མ་འཆད་པའི་སྐབས་འདིར། མདོ་རྩ་བར། བུད་མེད་ཡུལ་དགོས་
ཀྱི་ལྟུང་བ་བཅུ་ལ་ཚིག་ཚོགས་བསྐྱུངས་པ་ཡིན་ལ། འདིར་བསྟན་པའི་བུད་མེད་ཡུལ་དགོས་
ཀྱི་ལྟུང་བ་བཅུ་ནི། 
སྡོམ་ལས།
དེ་ནི་རེག་དང་ཉལ་ཤོམ་འདུག་འགྲེང་དང༌། ། 

དབེན་པར་འདུག་འགྲེང་ལྷན་ཅིག་ཉལ་བ་དང་། ། 
ལམ་འགྲོ་འཁྲིག་ཚིག་བསྙེན་བཀུར་ཆོས་སྟོན་བཅུ། །
ཞེས་གསུངས་པ་ལྟར་རོ། ། 
དེ་ཡང་སྐབས་འདིར། མཚན་དོན་ཡོད་པ་དང༌། རིགས་པའི་སྐྱེས་པ་མེད་པ་དང་།
དོན་གོ་བ་དང་། མཚན་སྟེན་རུང་དང་། བདེ་བ་མྱོང་འདོད་དེ་ཡན་ལག་ལྔ་གསུངས་ལ།
ཡན་ལག་ལྔ་པོ་དེ་དག་བུད་མེད་ཡུལ་དགོས་ཀྱི་ལྟུང་བ་བཅུ་འདིར་བསྡུས་པ་གང་དང་གང་
ལ་སྦྱར་ཚུལ་ནི།མཚན་དོན་ཡོད་པ་ནི་འདིར་བསྡུས་བུད་མེད་ཡུལ་དགོས་བཅུ་ཆར་ལ་
སྦྱར་བ་ཡིན་ལ། གཉིས་པ་རིགས་པའི་སྐྱེས་པ་མེད་པའི་ཡན་ལག་ནི། བུད་མེད་དང་ལྷན་
ཅིག་ལམ་དུ་འགྲོ་བ་དང་། བུད་མེད་ལ་ཆོས་སྟོན་པ་གཉིས་ལ་སྦྱར་བ་དང་། གསུམ་པ་
དོན་གོ་བ་ནི། འཁྲིག་ཚིག་སྨྲ་བ་དང་། བསྙེན་བཀུར་བསྔགས་པ་དང༌། ཆོས་སྟོན་པ་
གསུམ་ལ་སྦྱོར་ཞིང་། བཞི་པ་མཚན་བསྟེན་རུང་ནི། རེག་པ་སོགས་བདུན་ལ་ཚིག་ཚོགས་
བསྐྱུངས་ཤིང་ཕྱི་མ་གསུམ་ལ་མདོར་བསྡུས་སྦྱར་བས་བུད་མེད་ཡུལ་དགོས་ཀྱི་ལྟུང་བ་བཅུ་
གའི་ཡུལ་ལ་སྦྱར་བ་ཡིན་ནོ། །ལྔ་པ་བདེ་བ་མྱོང་འདོད་ཀྱི་ཀུན་སློང་གི་ཡན་ལག་འདི་ནི།
རེག་པ་དང༌། འཁྲིག་ཚིག་དང༌། བསྙེན་བཀུར་བསྔགས་པ་གསུམ་པོ་ལ་སྦྱར་བ་དེ་ལྟར་
ཡིན་ནོ། །སྤྱིར་བུད་མེད་ཡུལ་དགོས་ཀྱི་ལྟུང་བ་ལ། མཚོ་ཊཱིཀ་ལྟར་ན། ཉེར་གསུམ་
དང་༑ རིན་ཕྲེང་ལྟར་ན། ཉེར་བཞི་ཡོད་པ་ལས། འདིར་གོང་སྨོས་བཅུ་པོ་ཁོ་ན་བསྡུས་
པའི་རྒྱུ་མཚན་ནི་བུད་མེད་བྱེད་པ་པོའི་སྐབས་འདིར་བསྟན་པའི་ཡན་ལག་གི་གཙོ་བོ་ནི། བུད་
མེད་ཀྱི་མཚན་བསྟེན་རུང་དང་དོན་གོ་བ་གཉིས་ཡན་ལག་ཏུ་གསུངས་པས་བཅུ་པོ་རྣམ་འབྱེད་
ཀྱི་ཐད་ཀའི་དོན་བསྡུས་པའི་ཕྱིར། ཞེས་གསུངས་སོ།།

འཁྲིག་ཚིག་སྨྲ་བའི་ལྷག་མའི་ངོ་བོ་ནི།
སྡོམ་ལས། 
ངོ་བོ་བུད་མེད་མཚན་ལྡན་ཐ་སྙད་བཞི། ། 
བསྟེན་རུང་ལུས་ཐ་མལ་གནས་འཕྲུལ་མིན་ལ། །
ལྔ་ལྡན་ངག་གིས་འཁྲིག་སྨྲས་དོན་གོ་བའོ། ། 
འདི་ལ། གཞི་དང༌། བསམ་པ་དང༌། སྦྱོར་བ་དང་། མཐར་ཐུག་སྟེ་བཞི་ལས། གཞི་ལ་
གཉིས་ཏེ། གང་ལ་སྨྲ་བའི་ཡུལ་དང༌། གང་སྨྲ་བའི་དངོས་པོའོ། །དང་པོ་ནི། ཆོས་ལྔ་
ལྡན་ཏེ་བུད་མེད་ཀྱི་མཚན་དོན་ཡོད་པ་དང༌། བསྟེན་རུང་དང་། ཐ་སྙད་བཞི་ལྡན། ལུས་
ཐ་མལ་གནས་པ་དང༌། རྫུ་འཕྲུལ་གྱི་ཆོས་ཅན་མ་ཡིན་པའོ། །གཉིས་པ་གང་བརྗོད་པའི་
དངོས་པོ་ནི། ཡུལ་དུས་དེ་ན་འཁྲིག་པ་གསལ་པོར་གྲགས་པའོ། །བསམ་པ་དང༌། སྦྱོར་
བ་དང༌། མཐར་ཐུག་ནི་ངོ་བོས་ཤེས་སོ། །
བསྙེན་བཀུར་བསྔགས་པའི་ལྷག་མའི་ངོ་བོ་ནི།
ངོ་བོ་མཚན་ལྡན་བུད་མེད་ལ། ། 
བདག་ལ་འཁྲིག་པས་བསྙེན་བཀུར་མཆོག །
བརྗོད་པ་ཕ་རོལ་དོན་གོ་བའོ། །
ཞེས་སོ། །འདི་ལ། གཞི་དང༌། བསམ་པ་དང༌། སྦྱོར་བ་དང་། མཐར་ཐུག་སྟེ་བཞི་
ལས༑ གཞི་ལ་གཉིས་ལས་ཡུལ་ནི་འཁྲིག་ཚིག་སྨྲ་བའི་སྐབས་དང་འདྲ་ཞིང་། དང་པོ་ནི།

བདག་ལ་འཁྲིག་པས་བསྙེན་བཀུར་ན་མཆོག་ཅེས་གསལ་པོར་སྨྲས་པའོ།
སྦྱོར་བ་དང་། མཐར་ཐུག་ནི་ངོ་བོས་ཤེས་སོ།
སྐབས་འདིར། མཚོ་ཊཱིཀ་ནང་རྣམ་འབྱེད་ལས་གསུངས་པའི་འཁྲིག་པའི་བསྙེན་བཀུར་
བསྔགས་ཚུལ་གྱི་ཚན་པའི་རྣམ་གྲངས་ཇི་སྐད་གསུངས་པ་བཀོད་ན།
སྡོམ་ལས།
སྦྱོར་བས་བསྙེན་བཀུར་ལྷག་མ་བཅོ་བརྒྱད་ཚན། ། 
བཅུ་དྲུག་ཕྲག་གསུམ་མཚོ་ཊཱིཀ་ལས་གསུངས་ཏེ། །
མཆོག་དང་ཕུལ་བྱུང་ཁྱད་འཕགས་བཟང་མཛེས་དགེ ། 
མཆོད་འོས་བསྟོད་འོས་རྒྱ་ཆེ་རྣམ་པ་དགུ །
དེ་བཞིན་ཆེས་མཆོག་ལ་སོགས་རྣམ་པ་དགུས། །
ཆོག་པར་བསླབ་པ་གསུམ་བརྗོད་བཅོ་བརྒྱད་ཚན་གཅིག་དང༌། །
རེ་རེ་གསུམ་བརྗོད་གཉིས་གཉིས་བརྗོད་པ་དྲུག ། 
བཅོ་བརྒྱད་ཚན་བཅུ་རྣམ་འབྱེད་འགྲེལ་བཞིན་དང་། །
གང་ཡང་མ་བརྗོད་ཚན་གཅིག་གསུམ་བརྗོད་ལའང་། །
མུ་དྲུག་བཅོ་བརྒྱད་ཚན་པ་བཅུ་དྲུག་འགྱུར། །
ཞེས་གསུངས་པ་ལྟར། དེ་ལ་འདིར་བཅོ་བརྒྱད་ཚན་པ་བཅུ་དྲུག་བརྩི་ཚུལ་ནི་བཅོ་བརྒྱད་
ཚན་པ་དང་པོ་ནི་༡ ཚུལ་ཁྲིམས་དང་། ཏིང་ངེ་འཛིན་དང་། ཤེས་རབ་དང་ལྡན་པའི་
དགེ་སློང་བདག་ལ། འཁྲིག་པས་བསྙེན་བཀུར་ན་མཆོག་ཡིན་ནོ་ཞེས་པ་ནས། ཕུལ་བྱུང་
དང་༑ ཁྱད་འཕགས། བཟང་བ་དང་། མཛེས་པ་དང༌། དགེ་བ་དང༌། མཆོད་འོས།

བསྟོད་འོས། རྒྱ་ཆེ་ཡིན་ནོ། །ཞེས་བརྗོད་པ་དགུ་དང༌། ཆེས་མཆོག་ཡིན་ནོ་ཞེས་བརྗོད་
པ་ནས། ཆེས་རྒྱ་ཆེ་ཡིན་ནོ་ཞེས་བརྗོད་པ་དགུ་སྟེ་དགུ་གཉིས་བཅོ་བརྒྱད་དོ། །དེ་ནས་
༢ ཚུལ་ཁྲིམས་དང་ལྡན་པ་བདག་ལ་འཁྲིག་པས་བསྙེན་བཀར་ན་མཆོག་ཡིན་ནོ་ཞེས་སོགས་
བཅོ་བརྒྱད་དང་༣ ཏིང་ངེ་འཛིན་དང་ལྡན་པ་བདག་ལ་ཞེས་སོགས་བཅོ་བརྒྱད་དང་།
༤ ཤེས་རབ་དང་ལྡན་པ་བདག་ལ་ཞེས་སོགས་བཅོ་བརྒྱད་དེ་བསླབ་པ་གསུམ་རེ་རེ་དང་
སྦྱར་བ་གསུམ་མོ། །དེ་རྗེས་བསླབ་པ་གསུམ་གྱི་གོ་རིམ་མི་འདྲ་བ་བརྗོད་པའི་མུ་དྲུག་སྟེ།
དེ་ཡང་༥ ཚུལ་ཁྲིམས་དང་ཏིང་ངེ་འཛིན་དང་ལྡན་པ་བདག་ལ་ཞེས་སོགས་བཅོ་བརྒྱད་
དང་༑ ༦ཏིང་ངེ་འཛིན་དང་ཚུལ་ཁྲིམས་དང་ལྡན་པ་བདག་ལ་ཞེས་སོགས་བཅོ་བརྒྱད་དང་།
༧ ཚུལ་ཁྲིམས་དང་ཤེས་རབ་དང་ལྡན་པ་བདག་ལ་ཞེས་སོགས་བཅོ་བརྒྱད་དང༌། ༨ ཤེས་
རབ་དང་ཚུལ་ལྡན་བདག་ལ་ཞེས་སོགས་བཅོ་བརྒྱད་དང༌། ༩ ཏིང་ངེ་འཛིན་དང་ཤེས་
རབ་ལྡན་པ་བདག་ལ་ཞེས་སོགས་བཅོ་བརྒྱད་དང༌། ༡༠ ཤེས་རབ་དང་ཏིང་ངེ་འཛིན་
ལྡན་པ་བདག་ལ་ཞེས་བཅོ་བརྒྱད་དེ་སྡོམ་པས་རྣམ་འབྱེད་ལས་གསུངས་པའི་བཅོ་བརྒྱད་ཚན་
པ་བཅུ་དང༌། དེ་དང་རྒྱུ་མཚན་མཚུངས་པ་སྦྱར་ཏེ། གོང་དུ་བསླབ་པ་གསུམ་ག་བརྗོད་
པ་ལ་བཅོ་བརྒྱད་ཚན་པ་གཅིག་བགྲངས་ལ། འདིར་བསླབ་པ་གསུམ་ག་བརྗོད་པ་འདི་ལ་
གོ་རིམ་མི་འདྲ་བ་བརྗོད་པའི་སྒོ་ནས་མུ་དྲུག་བརྩིས་ཏེ། རྣམ་འབྱེད་ལས་གསུངས་པའི་མུ་
བཅུའི་སྟེང༌། སླར་ཡང་དྲུག་བསྣན་པས་བཅོ་བརྒྱད་ཚན་པ་བཅུ་དྲུག་གསུངས་སོ། །བསླབ་
པ་གསུམ་ག་བརྗོད་པ་འདི་ལ་མུ་དྲུག་བརྩི་ཚུལ་ནི་༡ ཚུལ་ཁྲིམས་དང༌། ཤེས་རབ་དང་།
ཏིང་ངེ་འཛིན་ཞེས་པ་དང༌། ༢ ཤེས་རབ་དང༌། ཚུལ་ཁྲིམས། ཏིང་ངེ་འཛིན་ཞེས་པ་
དང་༑ ༣ ཏིང་ངེ་འཛིན་དང༌། ཚུལ་ཁྲིམས། ཤེས་རབ་ཞེས་པ་དང༌། ༤ ཏིང་ངེ་
འཛིན་དང་། ཤེས་རབ་དང་། ཚུལ་ཁྲིམས་ཞེས་པ་དང༌། ༥ ཤེས་རབ་དང་། ཏིང་ངེ་

འཛིན་དང༌། ཚུལ་ཁྲིམས་ཞེས་པ་དང༌། ༦ ཚུལ་ཁྲིམས་དང༌། ཏིང་ངེ་འཛིན་དང་།
ཤེས་རབ་ལྡན་པ་བདག་ལ་ཞེས་སོགས་སྦྱར་རོ།། 
སྨྱན་བྱེད་པའི་ལྷག་མའི་ངོ་བོ་ནི།
སྡོམ་ལས།
ངོ་བོ་སྐྱེས་པ་བུད་མེད་སྨྱན་བྱས་སམ། །
མི་མཐུན་མཐུན་པར་བྱས་པའི་རྐྱེན་གྱིས་ནི། །
བསྟེན་བྱ་སྟེན་བྱེད་ཕྲད་པ་ལས་གྱུར་པའོ། །
ཞེས་སོ། །འདི་ལ། གཞི་དང༌། བསམ་པ་དང་། སྦྱོར་བ་དང་། མཐར་ཐུག་སྟེ་བཞི་
ལས༑ གཞི་ལ་གཉིས་ཏེ། གང་སྤྲད་པའི་ཡུལ་དང་། གོ་བྱའི་ཡུལ་ལོ། །དང་པོ་ཆོས་
བདུན་ལྡན་ཏེ། སྐྱེས་པ་དང་བུད་མེད་གཉིས་ཀ་མཚན་དོན་ཡོད་པ་དང་། བསྟེན་དུ་རུང་
བ་དང་། ཐ་སྙད་བཞི་ལྡན་དང་། ལུས་ཐ་མལ་དུ་གནས་པ་དང༌། རྫུ་འཕྲུལ་གྱི་ཆོས་ཅན་
མ་ཡིན་པ་དང་། རང་ལས་ཐ་དད་པ་དང་། མཐུན་པར་གནས་པ་མ་ཡིན་པའོ། །གཉིས་
པ་གོ་བྱའི་ཡུལ་ནི། ཐ་སྙད་ལྔ་ལྡན་དང༌། ལུས་ཐ་མལ་དུ་གནས་པ་དང་། དེ་གཉིས་ལ་
དབང་བྱེད་པ་ཉིད་དུ་གནས་པའོ། །བསམ་པ་ནི་ངོ་བོས་ཤེས་པར་ནུས་ལ། སྦྱོར་བ་ནི་རང་
ངམ་བསྐོས་པས་འཕྲིན་ལན་གསུམ་མམ་དེ་དང་འདྲ་བར་ཞུགས་པའོ། །མཐར་ཐུག་ནི་དེ་
གཉིས་ཕྲད་པའོ། །
སྐབས་འདིར་ལུང་རྣམ་འབྱེད་ལས་ཆུང་མ་བདུན་པོ་དེ་དག་སྐྱེས་པ་དང་མི་མཐུན་པར་
གྱུར་པ་ལ་སླར་དགེ་སློང་གིས་མཐུན་པར་བྱས་པ་ལ། ལྟུང་བ་ཉེས་བྱས་དང་། སྦོམ་པོ།

ལྷག་མ་ཇི་བསྐྱེད་མཚོ་ཊཱིཀ་ལས་གསུངས་པའི་དོན་ཅུང་ཟད་བཀོད་ན། དེ་ལ། ཆུང་མ་
བདུན་ནི། ས་རྒྱ་ཆེ་ཡིན་ནོ་ཞེས་བརྗོད་།ལོ་མརྗེ་མགཎྜི།དེཨོཾ་མ་ཊལ་གཤེན་བྷ་སྟེརཕ
སྡོམ་ལས། 
ཆུ་ཚིགས་ཀྱིས་བྱིན་རིན་ཆས་ཉོས་པ་དང༌། ། 
བཙན་འཕྲོག་ཐོབ་དང་དྭང་བསམ་འདུས་པ་དང་། ། 
གོས་ཟས་ཀྱིས་འཚོ་ཁ་དུམ་ཐང་འགའ་ཕྲད། །
ཆུ་ཆུང་མ་བདུན་ཏེ་མཆོག་གསུམ་དམན་བཞི་རིམ། ། 
ཞེས་གསུངས་པ་ལྟར། བྲམ་ཟེས་ཆུ་སྦྱིན་པའི་སྒོ་ནས་ཆུང་མར་གྱུར་པ་དང༌། སྐྱེས་པས་
རིན་གྱིས་ཉོས་ཏེ་ཆུང་མར་གྱུར་པ་དང་། དབང་གིས་འཕྲོག་སྟེ་རང་གི་ཆུང་མར་གྱུར་པ་
སྟེ༑ དེ་གསུམ་ནི་ཆུང་མ་མཆོག་ཡིན་ལ། དྭང་བས་འདུས་པས་ཆུང་མ་དང༌། ཟས་གོས་
སྦྱིན་ཏེ་ཆུང་མར་གྱུར་པ་དང༌། ནོར་གཅིག་ཏུ་བསྒྲིལ་ཏེ་ཆུང་མར་གྱུར་པ་དང་། ཕན་
ཚུན་དགའ་མོས་ཀྱིས་ཐང་འགའ་འཕྲད་པ་སྟེ་བཞི་ནི་ཆུང་མ་དམན་པ་ཡིན་ནོ། །དེ་ལྟ་བུའི་
ཆུང་མ་བདུན་པོ་དེ་དག་རང་གི་སྐྱེས་པ་དང་མི་མཐུན་པར་བྱེད་ཚུལ་ལ། འཐབ་ཚིག་བདུན་
གསུངས་པ་ནི།
སྡོམ་ལས།འཐབ་མོད་འཐབ་འོག་དུམ་གཅད་རྡེའུ་གསུམ་གཏོར། །
ཆོ་ག་གཏོང་དང་ཆུང་མ་མིན་པར་བསྒྲགས། །
དྲིལ་བསྒྲགས་པ་སྟེ་འཐབ་ཚིག་བདུན་གསུངས་ཤིང༌། །
ཞེས་པ་ལྟར། འཐབ་མོད་དེ་འགོ་བཙུག་ལ་ཉེ་བ་དང༌། འཐབ་པ་འགོ་བཙུག་པ་དང༌། དུམ་

པ་བཅད་པ་དང༌། རྡེའུ་གསུམ་འདོར་བ་དང༌། ཆོ་ག་གཏོང་བ་དང་། ཆུང་མ་མ་ཡིན་
པར་བསྒྲགས་པ་དང་། དྲིལ་བསྒྲགས་པ་བཅས་སོ། །མཚོ་ཊཱིཀ་ལས། དུམ་བཅད་པ་
ནས་དྲིལ་བསྒྲགས་པའི་བར་ལྔ་པོ་ལ་ཡང་འཐབ་འགོ་བཙུག་ལ་ཉེ་བ་དང་འཐབ་འོག་གཉིས་
རེ་སྦྱར་བས་བཅུ་དང་། དེའི་སྟེང་དང་པོ་གཉིས་ཟུར་དུ་བགྲངས་པས་འཐབ་ཚིག་བཅུ་གཉིས་
ཐོབ་ཚུལ་གསུངས་སོ། ། 
དེ་ནས་འཐབ་ཚིག་བདུན་པོ་བྱས་པའི་རྗེས་སུ་མཐུན་པར་བྱས་པ་ལ་ལྟུང་བ་ཇི་བྱུང་
ནི༑ ཆུང་མ་བདུན་ལས་ཆུང་མ་དམན་པ་བཞི་པོ་གང་རུང་དང་སྐྱེས་པ་འཐབ་པའི་འཐབ་
ཚིག་བདུན་པོ་རེ་རེ་བྱས་པའི་རྗེས་མཐུན་པ་བྱེད་ན་ལྷག་མ་རེ་རེ་སྟེ། ལྷག་མ་བདུན་འབྱུང་
བ་དང་།ཆུང་མ་མཆོག་གསུམ་དང་སྐྱེས་པ་འཐབ་པའི་འཐབ་ཚིག་བདུན་བྱས་པ་ལ། འཐབ་
ཚིག་དང་པོ་འཐབ་མོད་དང༌། འཐབ་འོག་དང་དུམ་བཅད་པའི་གསུམ་གྱི་མཐར་མཐུན་
པར་བྱས་ན་ཉེས་བྱས་གསུམ་དང༌། རྡེའུ་གསུམ་དོར་བ་དང་ཆོ་ག་གཏོང་བ་གཉིས་ཀྱི་མཐར་
མཐུན་པར་བྱེད་ན་སྦོམ་པོ་གཉིས་དང་། ཆུང་མ་མ་ཡིན་པར་བསྒྲགས་པ་དང་དྲིལ་བསྒྲགས་
པ་གཉིས་ཀྱི་རྗེས་མཐུན་པར་བྱེད་ན་ལྷག་མ་སྐྱེས་པའི་ཚུལ་གསུངས་སོ།།
ཁང་པའི་ལྷག་མའི་ངོ་བོ་ནི།
སྡོམ་ལས།།
ངོ་བོ་ས་གཞི་ཡོ་བྱད་བཙལ་མི་རུང་། ། 
རྩོད་བ་དང་བཅས་རྩོམ་དུ་མི་རུང་ཞིང༌། ། 
མ་གསོལ་དཀོན་མཆོག་ལས་གཞན་ཆེད་དུ་ནི། ། 
དངོས་བདག་གཅིག་གི་དོན་དུ་རང་ངམ་གཞན། །
བསྐོས་བས་ཁང་བརྩིག་པ་ལས་གྱུར་པ་འོ། ། 

ཞེས་སོ། །འདི་ལ། གཞི་དང༌། བསམ་པ་དང་། སྦྱོར་བ་དང་། མཐར་ཐུག་སྟེ་བཞི་
ལས༑ གཞི་ལ་གསུམ་སྟེ། གང་དུ་རྩིག་པའི་ས་གཞི་དང༌། གང་བརྩིག་པའི་དངོས་པོ་
དང་༑ གང་གིས་བརྩིག་པའི་ཡོ་བྱེད་དོ། །དང་པོ་ནི། ས་གཞི་བཙལ་བ་དང་མ་དག་པ་
ཡིན་པའོ། །གཉིས་པ་གང་བརྩིགས་པའི་དངོས་པོ་ནི་གནས་ཀྱི་ངོ་བོར་གྲུབ་པ་དང༌། སྤྱོད་
ལམ་བཞི་ཤོང་བ་དང༌། ཚད་ལས་ལྷག་པ་དང༌། བྱེད་འཕྲོ་མིན་པའོ། །གསུམ་པ་གང་
གིས་བརྩིགས་པའི་ཡོ་བྱད་ནི་གཞན་ལས་བཙལ་བ་ཡིན་པའོ། །བསམ་པ་ལ། འདུ་ཤེས་
མ་འཁྲུལ་བ་དང༌། ཀུན་སློང་དཀོན་མཆོག་ལས་གཞན་བདག་པོ་གཅིག་གི་ཆེད་དུ་རྩིག་
འདོད་པའོ། །མཐར་ཐུག་ནི་ཕལ་ཆེར་ཐོག་ཕུབ་ཟིན་པའོ། །
ཁང་ཆེན་གྱི་ལྷག་མའི་ངོ་བོ་ནི། 
སྡོམ་ལས།
ངོ་བོ་མ་དག་ས་གཞིར་དཀོན་མཆོག་གསུམ། །
གང་རུང་ཆེད་དང་མངོན་གྱུར་ཚོགས་དོན་དུ། ། 
གནས་བརྩིགས་པ་ལས་གྱུར་བའི་དངོས་གཞི་འོ། །
ཞེས་སོ། །འདི་ལ། གཞི་དང༌། བསམ་པ་དང་། སྦྱོར་བ་དང་། མཐར་ཐུག་སྟེ་བཞི་
ལས༑ གཞི་ལ་གཉིས་ཏེ། གང་དུ་བརྩིག་པའི་གཞི་དང༌། གང་བརྩིགས་པའི་དངོས་པོའོ།།དང་
པོ་ནི། འདིར་ས་གཞི་བཙལ་མི་དགོས་ཤིང༌། མ་དག་པའོ། །འདིར་ཚད་ལྷག་མི་དགོས་
པས༑ གནས་ཀྱི་ངོ་བོ་གྲུབ་པ་དང་། སྤྱོད་ལམ་བཞི་ཤོང་དང༌། གཞན་གྱི་བྱེད་འཕྲོ་མིན་
པ་སྟེ་གསུམ་ལྡན་ནོ། །བསམ་པ་ལ། འདུ་ཤེས་མ་འཁྲུལ་བ་དང༌། ཀུན་སློང་དཀོན་མཆོག་
གམ་ཚོགས་དོན་དུ་བརྩིག་འདོད་པའོ། །སྦྱོར་བ་དང་མཐར་ཐུག་ནི་གོང་ལྟར་རོ།།

འདིར།ཁང་པ་དང་ཁང་ཆེན་གྱི་ལྷག་མ་གཉིས་ལ་ཁྱད་པར་ལྔ་གསུངས་ཏེ།
སྡོམ་ལས། 
ཁང་བ་ཁང་ཆེན་གྱི་ནི་ཁྱད་པར་ལྔ་། །
བདག་པོའི་གྲངས་དང་ཆེད་དུ་བྱ་བ་དང༌། །
བཙལ་དང་ཚད་ལྷག་གནས་ཀྱི་མཐའ་ཚད་དོ། ། 
ཞེས་གསུངས་པ་ལྟར། ཁང་པ་ནི་བདག་པོ་གཅིག་གི་དོན་དང༌། ཁང་ཆེན་ནི་ཚོགས་ཀྱི་
ཡིན་པ་དང་། ཆེད་དུ་བྱ་བའི་ཁྱད་པར་ནི། ཁང་པ་ནི་དཀོན་མཆོག་ལས་གཞན་པའི་ཆེད་
དུ་དང་། ཁང་ཆེན་ཚོགས་སམ་དཀོན་མཆོག་གི་ཆེད་དུ་ཡིན་པ། བཙལ་དགོས་མི་དགོས་
ཀྱི་ཁྱད་པར་ནི། ཁང་པར་ས་གཞི་བཙལ་དགོས་ལ། ཁང་ཆེན་ལ་དེ་མི་དགོས་པ་དང་།
ཁང་པ་ནི་ཚད་ལྷག་དགོས་ལ། ཁང་ཆེན་ལ་ཚད་ལྷག་མི་དགོས་པ་དང་། གནས་ཀྱི་མཐའ་
ཚད་ཁྱད་པར་ནི། ཁང་པ་སྤྱོད་ལམ་བཞི་ཤོང་ཙམ་གྱིས་མི་འགྲིག་པར་གནས་ཀྱི་མཐའ་
ཚད་གྲུབ་པ་དགོས་ལ། ཁང་ཆེན་ལ་སྤྱོད་ལམ་བཞི་ཤོང་ཙམ་གྱིས་འགྲིག་པ་བཅས་སོ།།
གཞི་མེད་ལྷག་མའི་ངོ་བོ་ནི།
སྡོམ་ལས།
ངོ་བོ་ལྟ་བ་མཐུན་ན་གསོ་རུང་ཡན། །
ལྟ་མི་མཐུན་ན་ཕམ་པས་མ་ཉམས་པའི། །
དགེ་སློང་ཕ་མར་གསལ་བོའི་ངག་གིས་ནི། 
ཕམ་གོས་སྐུར་བ་བཏབ་ལས་གྱུར་བའོ། །

ཞེས་སོ། །འདི་ལ། གཞི་དང༌། བསམ་པ་དང༌། སྦྱོར་བ་དང་། མཐར་ཐུག་སྟེ་བཞི་
ལས༑ གཞི་ལ་གསུམ་སྟེ། གང་ལ་སྐུར་བ་བཏབ་པའི་ཡུལ་ནི། ལྟ་བ་མཐུན་ན་མཚན་
མཐུན་རུང་མ་མཐུན་རུང་ཕམ་པས་གོས་ཀྱང་རུང་མ་གོས་རུང་གསོ་རུང་ཡན་དང༌། ལྟ་
བ་མི་མཐུན་ན་ཕམ་པས་མ་གོས་པའི་རྣམ་དག་དང་ལྡན་པ་དང༌། ཐ་སྙད་གསུམ་ལྡན་དང༌།
ལུས་ཐ་མལ་དུ་གནས་པ་དང་། བདག་ལས་ཐ་དད་པ་སྟེ་ཆོས་བཞི་ལྡན་ནོ། །གང་གིས་
སྐུར་བ་བཏབ་པའི་དངོས་པོ་ནི། ཕམ་པའི་གཞི་ཡིན་པ་དང༌། མཐོང་ཐོས་དོགས་གསུམ་
གྱི་གཞི་མེད་པའོ། །གསུམ་པ་གང་ལ་གོ་བྱའི་ཡུལ་ནི། ཐ་སྙད་ལྔ་ལྡན་དང༌། བདག་
ལས་ཐ་དད་པའོ། །བསམ་པ་དང༌། སྦྱོར་བ་དང་། མཐར་ཐུག་ནི་ངོ་ཏིས་གོ་བར་ཟད་
བག་ཙམ་གྱི་ལྷག་མའི་ངོ་བོ་ནི། 
སྡོམ་ལས། 
བག་ཙམ་ངོ་བོ་གཞི་མེད་འདྲ་བ་ལ། །
སྦྱོར་ངག་མི་གསལ་བ་ཡིས་སྨྲས་པ་འོ། ། 
ཞེས་སོ། །འདི་ལ། གཞི་དང༌། བསམ་པ་དང༌། སྦྱོར་བ་དང་། མཐར་ཐུག་སྟེ་བཞི་
ལས༑ གཞན་གསུམ་གཞི་མེད་དང་འདྲ་བ་ལ། སྦྱོར་བའི་སྐབས་སུ་ངག་མི་གསལ་བས་
སྨྲས་པའོ། །
ཆོས་མ་ཆགས།ལྔ།ལྷག་མི་དགོས་
དགེ་འདུན་དབྱེན་གྱི་ལྷག་མའི་ངོ་བོ་ནི། ། 
སྡོམ་ལས། །
གམ་ཚོགས་དོ ངོ་བོ་དགེ་འདུན་ཆོས་ལས་ཆོས་མིན་དུ། ། 

འབྱེད་པར་བྱེད་ལ་བཞམས་བསྒོ་གསོལ་བཞི་ཡིས། །
བཟློག་ཀྱང་མ་བཏང་ལས་གྱུར་དངོས་གཞི་འོ། ། 
ཞེས་སོ། །འདི་ལ། གཞི་དང༌། བསམ་པ་དང་། སྦྱོར་བ་དང་། མཐར་ཐུག་སྟེ་བཞི་
ལས༑ གཞི་ལ་སྦྱོར་བ་རྩམ་པའི་གཞི་དང༌། རྫོགས་པར་བྱེད་པའི་གཞིའོ། །དང་པོ་ལ་
ལྔ་སྟེ། གང་དུ་དབྱེ་བའི་གནས་དང༌། གང་དང་དབྱེ་བའི་ཡུལ་དང༌། གང་གི་ཚེ་འབྱེད་
པའི་དུས་དང་། གང་དབྱེ་བའི་དོན་དང་། གང་གིས་འབྱེད་པའི་རྟེན་བཅས་སོ། །གཉིས་
པ་རྫོགས་པར་བྱེད་པའི་གཞིའམ་རྐྱེན་ནི། བཞམས་བསྒོ་ལ་སོགས་པ་ཟློག་པ་ལྔའོ། །བསམ་
པ་ལ་འདུ་ཤེས་མ་འཁྲུལ་བ་དང༌། ཀུན་སློང་ཆོས་ཕྱོགས་ལས་ཆོས་མིན་དུ་འབྱེད་འདོད་
པ་རྒྱུན་མི་ཆད་པའོ། །མཐར་ཐུག་ནི་བཞམས་པ་དང་། བསྒོ་བ་དང་། གསོལ་བ་དང༌།
བརྗོད་པ་དང་པོ་དང༌། གཉིས་པ་དང་། གསུམ་པའི་མཐའ་ལ་མཐར་ཐུག་གྲུབ་པའོ། །སྐབས་
འདིར༑ མཚོ་ཊཱིཀ་འདི་ཐད་ལས།
ངོ་བོ་ལྡན་པ་དང་པོ་དགེ་སློང་མ། །ཕྱེད་པར་གྱུར་དང་བཟློག་དང་མཐར་ཐུག་དང་།།
འབྱེད་པ་པོ་སྟེ་ཁྱད་པར་བརྒྱད་ཀྱི་ནི། །དབྱེན་དང་མཚམས་མེད་ལྷག་མའི་ཁྱད་པར་རོ།།
ཞེས་དགེ་འདུན་དབྱེན་དང༌། དབྱེན་གྱི་མཚམས་མེད་དང་། དབྱེན་འབྱེད་པའི་ལྷག་མ་
གསུམ་ཁྱད་པར་བརྒྱད་ཀྱི་སྒོ་ནས་འབྱེད་པར་མཛད་དོ། །
ངོ་བོའི་ཁྱད་པར་ནི། དགེ་འདུན་གྱི་དབྱེན་ནི། དགེ་འདུན་ཕན་ཚུན་མི་འཕྲོད་པའི་
འདུ་བྱེད་ལུང་མ་བསྟན་ཡིན་ལ། དབྱེན་གྱི་མཚམས་མེད་དང་དབྱེན་གྱི་ལྷག་མ་གཉིས་ནི་
མི་དགེ་བའོ། །ལྡན་པའི་ཁྱད་པར་ནི། དབྱེན་ནི་དགེ་འདུན་ལ་ལྡན་ལ། དབྱེན་གྱི་མཚམས་
མེད་དང་དབྱེན་གྱི་ལྷག་མ་ནི་འབྱེད་པ་པོ་ལ་ལྡན་ནོ། །ལས་དང་པོ་བ་ལ་བྱུང་མ་བྱུང་གི་

ཁྱད་པར་ནི། དབྱེན་དང་དབྱེན་གྱི་མཚམས་མེད་ནི་ལས་དང་པོ་བ་ལ་བྱུང་ལ། དབྱེན་
གྱི་ལྷག་མ་ནི་ལས་དང་པོ་བ་ལ་མི་འབྱུང་ངོ༌། །དགེ་སློང་མ་ལ་བྱུང་མ་བྱུང་གི་ཁྱད་པར་ནི།
དགེ་སློང་མ་ལ་དབྱེན་གྱི་ལྷག་མ་དང་ལས་ཀྱི་དབྱེན་བྱུང་ཡང་། འཁོར་ལོའི་དབྱེན་དང་དབྱེན་
གྱི་མཚམས་མེད་ནི་མི་འབྱུང་ངོ། །དགེ་འདུན་འབྱེད་པ་ཡན་ལག་ཏུ་དགོས་མི་དགོས་ཀྱི་
ཁྱད་པར་ནི། དགེ་འདུན་དབྱེན་གྱི་མཚམས་མེད་ལ་ནི་དགེ་འདུན་ཕྱེད་པ་ཡན་ལག་ཏུ་དགོས་
ལ༑ དབྱེན་གྱི་ལྷག་མ་ལ་མི་དགོས་སོ། །ཟློག་པ་ལྔ་ཡན་ལག་ཏུ་དགོས་མི་དགོས་ཀྱི་ཁྱད་
པར་ནི། དགེ་འདུན་དབྱེན་གྱི་མཚམས་མེད་ལ་ཟློག་པ་ལྔ་ཡན་ལག་ཏུ་མི་དགོས་ལ། དབྱེན་
གྱི་ལྷག་མ་ལ་དེ་ཡན་ལག་ཏུ་དགོས་སོ། །མཐར་ཐུག་གི་ཁྱད་པར་ནི། དབྱེན་དང་དེའི་
མཚམས་མེད་ཀྱི་མཐར་ཐུག་ནི་དགེ་འདུན་ཕྱེད་པ་ཡིན་ལ། དབྱེན་གྱི་ལྷག་མའི་མཐར་ཐུག་
ནི་དགེ་འདུན་ཕྱེད་པ་ལ་མ་ལྟོས་ཀྱི་ཟློག་པ་ལྔས་བཟློག་ཀྱང་མི་གཏོང་ན་མཐར་ཐུག་གོ །འབྱེད་
པ་པོའི་ཁྱད་པར་ནི། དབྱེན་དང་དབྱེན་གྱི་མཚམས་མེད་བསྐྱེད་པ་ལ་འབྱེད་པ་པོ་ལས་ཀྱི་
ཁ་སྐོང་འོས་པ་དགོས་ལ། དབྱེན་བྱེད་པའི་ལྷག་མ་བསྐྱེད་པ་ལ་བྱེད་པ་པོ་ལས་ཀྱི་ཁ་སྐོང་
འོས་པ་མི་དགོས་པའོ།།
སྐབས་འདིར། ཁ་ཅིག་གིས། དགེ་འདུན་ཕྱོགས་གཉིས་སུ་འབྱེད་པར་འབད་པ་
ལ་དགེ་འདུན་གྱིས་ཆོས་དང་མཐུན་པར་ཟློག་པ་ལྔས་བཟློག་ཀྱང་མི་གཏོང་ན། འབྱེད་པ་
པོ་དགེ་སློང་དེ་ལ་དབྱེན་འབྱེད་པའི་ལྷག་མ་བསྐྱེད་པས་ཁྱབ་ཟེར། དེ་ལ། འགའ་ཞིག་
གིས༑ འོ་ན་སངས་རྒྱས་མྱ་ངན་ལས་འདས་པའི་ཚུལ་བཞེས་པའི་འོག་དེང་སང་ལྟ་བུར་
དབྱེན་གྱི་ལྷག་མ་འབྱུང་བ་ཡོད་པར་ཐལ། དེང་སང་ལྟ་བུ་ལས་བྱེད་པ་ལ་མི་མཐུན་པར་
དགེ་འདུན་ཕྱོགས་གཉིས་སུ་འབྱེད་པར་འབད་ན། འབྱེད་པ་པོ་དེ་ལ་དགེ་འདུན་གྱིས་བཞམས་
བསྒོ་གསོལ་བཞིའི་སྒོ་ནས་བཟློག་ཀྱང་མི་གཏོང་བ་ཡོད་སྲིད་པའི་ཕྱིར། འདོད་མི་ནུས་ཏེ།

མཚོ་ཊཱིཀ་ཤོག ༤༡༢ ལས། འདིར་ཁ་ཅིག་ན་རེ། དབྱེན་བྱེད་པའི་ལྷག་མ་བསྐྱེད་པ་ལ་
ནི༑ སངས་རྒྱས་ཞལ་བཞུགས་དུས་ཡིན་པ་ཡན་ལག་ཏུ་མི་དགོས་ཏེ། དེང་(སངས་རྒྱས་
མྱ་ངན་ལས་འདས་པའི་འོག་ཏུ་)སང་དགེ་འདུན་གྱི་དབྱེན་བྱེད་ན་ཡང་དགེ་འདུན་ལྷག་མར་
འགྱུར་རོ། །ཞེས་འཆད་དོ། །དེ་ནི་བམ་པོ་ལྔ་བཅུ་པ་ལས།(དབྱེན་བྱེད་པའི་ལྷག་མ་)འདི་
ལ་ཡན་ལག་ལྔས་དངོས་གཞིའི་ལྟུང་བར་འགྱུར་ཏེ། སྟོན་པ་(ཞལ་དངོས་སུ་བཞུགས་པ་
དང་༑ དགེ་འདུན་དུ་ལོངས་པ་དང་དགེ་འདུན་གྱི་དབྱེན་ལ་རྟུལ་བར་བྱེད་པ་ཉིད་དང༌།
ཆོས་དང་མཐུན་པས་བཟློག་པ་དང་ལས་བརྗོད་པ་གསུམ་པའི་མཐར་མི་གཏོང་བའོ། །དེ་
དག་ལས་ཡན་ལག་མ་ཚང་ན་ཅི་རིགས་པར་ན་སྨད་དོ། །)ཞེས་གསུངས་པ་དང་འགལ་
ལོ་ཞེས་གསུངས་པའི་ཕྱིར། ཞེས་རྩོད་དོ།།
སྐབས་འདིར་པཎ་ཆེན་བསོད་ནམས་གྲགས་པ་མཆོག་གིས་འདུལ་བའི་མཐའ་དཔྱོད་
(རྣམ་འབྱེད་)ཤོག ༩༧ ལས། འོ་ན། སྟོན་པ་མྱ་ངན་ལས་འདས་ནས་འཁོར་ལོའི་
དབྱེན་མི་འབྱུང་མོད། དབྱེན་གྱི་མཚམས་མེད་དང་དབྱེན་གྱི་ལྷག་མ་གཉིས་འབྱུང་ངམ་
ཞེ་ན། ལྷག་མ་མི་འབྱུང་བ་བམ་པོ་ལྔ་བཅུ་པ་ལས་གསུངས་ཞིང་། མཚོ་ཊཱིཀ་གི་རྗེས་འབྲང་
རྣམས་ཀྱང་དེ་ལྟར་འཆད། མཚམས་མེད་འབྱུང་མི་འབྱུང་ནི་དཔྱད་པར་གྱིས་ཤིག་ཅེས་
གསུངས་སོ།།
དེ་ལ། ལ་ལ་ན་རེ། དབྱེན་གྱི་མཚམས་མེད་ཡིན་ན་འཁོར་ལོའི་དབྱེན་ཡིན་པས་
ཁྱབ་པར་ཐལ། མཛོད་ཀྱི་འགྲེལ་པ་མངོན་པའི་རྒྱན་ཤོག ༤༣༩ ལས། དེ་ནི་མཚམས་
མེད་ཡིན་ནོ། །དབྱེན་གཞན་ནི་མཚམས་མེད་མ་ཡིན་ནོ་ཞེས་གསུངས་པའི་ཕྱིར། ཞེས་
དོགས་སློང་མཛད་དོ། །
སྐབས་འདིར། སངས་རྒྱས་འདས་རྗེས་སུ་འཁོར་ལོའི་དབྱེན་མི་འབྱུང་ཡང་དབྱེན་

གྱི་ལྷག་མ་དང་དབྱེན་གྱི་མཚམས་མེད་འབྱུང་མི་འབྱུང་ཡིག་ཆ་སོ་སོ་ལས་ཇི་ལྟར་གསུངས་
ཚུལ་དང་སྦྱར་ཏེ་ཅུང་ཟད་སྤྲོས་ན། འཁོར་ལོའི་དབྱེན་དང་དབྱེན་གྱི་ལྷག་མ་དང་ལས་ཀྱི་
དབྱེན་གསུམ་ལས་དབྱེན་གྱི་མཚམས་མེད་གང་ལ་འཇོག་དཔྱད་པ་ལ། ལས་ཀྱི་དབྱེན་ནི་
མཚམས་ནང་གཅིག་ཏུ་ལས་བྱེད་ཚུལ་མི་མཐུན་པའི་དབང་གིས་དགེ་འདུན་ཕན་ཚུན་ཕྱོགས་
གཉིས་སུ་ཕྱེ་བ་ཙམ་ཡིན་པས་འདི་ལ་ལོགས་སུ་འབྱེད་པ་པོ་མེད་པས་དབྱེན་གྱི་མཚམས་མེད་
དུ་མི་འཇོག་སྙམ་ལ། མཚིམས་མཛོད་ལས། འདི་འཁོར་ལོའི་དབྱེན་མཚམས་མེད་ཡིན་
ལ༑ དབྱེན་གཞན་ནི་མཚམས་མེད་མ་ཡིན་ལ། ཞེས་གསུངས་པ་ལྟར་ན་འཁོར་ལོའི་དབྱེན་
ཁོ་ན་མཚམས་མེད་ཡིན་གྱི། དབྱེན་ལྷག་མ་གཞན་མཚམས་མེད་མིན་པར་འདོད་དགོས།
འོནཀྱང་། དབྱེན་ལྷག་གི་ངོ་བོ་འཇོག་པ་ན། མཚོ་ཊཱིཀ་འདི་ཐད་ལས། བཅས་ལྡན་
དགེ་སློང་གིས་དགེ་འདུན་ཆོས་ལས་ཆོས་མིན་པའི་ཕྱོགས་སུ་འབྱེད་པར་བྱེད་པ་ལ་བཞམས་
བསྒོ་དང་གསོལ་བཞིའི་ལས་ཀྱིས་བཟློག་ཀྱང་མི་གཏོང་བ་ལས་གྱུར་པའི་ལྟུང་བ་དངོས་གཞི་
འོ༑ ༑ཞེས་དང༌།
བསླབ་བྱ་ཆེན་མོ་འདི་ཐད་ཤོག ༡༠༢ལས། དེ་ཡང་སངས་རྒྱས་ལས་སྟོན་པ་གཞན་
དང་༑ བསླབ་པའི་གཞི་བཅས་པ་ཅི་རིགས་བསྲུངས་པས་དག་པ་དང་གྲོལ་བ་ཐོབ་པར་ལྟ་
བ་ལས་གཞན་དུ་འབྱེད་པ་ནི་འདིའི་བཟློག་བསྒོ་བྱ་བའི་ཡུལ་དུ་སྣང་ངོ༌། །ཞེས་གསུངས་
པ་དང་བམ་པོ་ལྔ་བཅུ་པ་ལས། དགེ་འདུན་ལྷག་མའི་ཡན་ལག་ལ་སངས་རྒྱས་ཞལ་བཞུགས་
དུས་དགོས་པ་གསུངས་པ་བཅས་ལ་གཞིག་ན་དབྱེན་གྱི་ལྷག་མ་འབྱེད་པ་པོས་ཀྱང་། སངས་
རྒྱས་ལས་གཞན་པའི་སྟོན་པ་དང་དེས་བཅས་པའི་བསླབ་པ་བསྒྲགས་པའི་སྒོ་ནས་དགེ་འདུན་
འབྱེད་པས་འཁོར་ལོའི་དབྱེན་དང་ཉེས་པ་ལྕི་ཡང་མཉམ་པ་ལྟ་བུར་མངོན་པས་དབྱེན་ལྷག་
ཀྱང་མཚམས་མེད་དུ་འཇོག་དགོས་པ་ལྟ་བུར་མངོན་ཞིང་། 

སྐབས་འདིར། ཀུན་མཁྱེན་འཇམ་དབྱངས་བཞད་པའི་འདུལ་བའི་མཐའ་དཔྱོད་འདི་
ཐད་ཤོག ༢༥༦ ལས། མཚམས་མེད་ཀྱི་དགེ་འདུན་དབྱེན་ལ་འཁོར་ལོའི་དབྱེན་ཞིག་
མི་དགོས་ཏེ། མཛོད་ལས། དེ་ནི་འཁོར་ལོའི་དབྱེན་དུ་འདོད། །ཅེས་གསུངས་ལ། དེ་ནི་
ཞེས་པ་དེ་ཕྱེ་བའོ། །ཞེས་པའི་དོན་ལ་བསྙེགས་པའི་ཕྱིར། ཞེས་གསུངས་པས་འཁོར་ལོ་
དབྱེན་ལས་གཞན་པའི་དབྱེན་ལ་མཚམས་མེད་བཞེད་དོ། ། 
པཎ་ཆེན་བསོད་ནམས་གྲགས་པ་མཆོག་ཉིད་ཀྱི་མཛད་པའི་འདུལ་བའི་མཐའ་དཔྱོད་
འདི་ཐད་ལས། དབྱེན་གྱི་མཚམས་མེད་འབྱུང་མི་འབྱུང་དཔྱོད་ཅིག ཅེས་སངས་རྒྱས་
འདས་རྗེས་སུ་འཁོར་ལོའི་དབྱེན་མི་འབྱུང་ཞིང་། དབྱེན་ལྷག་མི་འབྱུང་བ་བམ་ལྔ་ལས་གསུངས་
ལ༑ དབྱེན་གྱི་མཚམས་མེད་འབྱུང་མི་འབྱུང་དཔྱད་གཞིར་གསུངས་པས་ཀྱང་། དབྱེན་
གྱི་མཚམས་མེད་ལ་འཁོར་ལོའི་དབྱེན་གྱིས་མ་ཁྱབ་པར་བཞེད་དམ་སྙམ། ལས་ཀྱི་དབྱེན་
ལ་དབྱེན་ལྷག་ཡོད་མེད་ཐད་དུ། ཀུན་མཁྱེན་བླ་མའི་འདུལ་བའི་མཐའ་དཔྱོད། འདི་ཐད་
ལས༑ ཁ་ཅིག ལས་ཀྱི་དབྱེན་ལ་དགེ་འདུན་ལྷག་མ་མི་འབྱུང་ཟེར་བ་ཤེས་བྱེད་ཡོད་ན་
འཐད་ཀྱང་མ་མཐོང་བས་བསྒྲུབ་བྱ་ཁོ་ནར་ཟད་དོ། །ཞེས་གསུངས་ལ། དེ་ལྟར་ན། མཚམས་
གཅིག་ཏུ་དགེ་འདུན་ལས་བྱེད་ཚུལ་མི་མཐུན་པས་ཕྱོགས་གཉིས་སུ་བྱེ་བ་ན། དགེ་འདུན་
གྱིས་བཞམས་བསྒོ་གསོལ་བཞིས་བཟློག་ཀྱང་མི་གཏོང་ན་དགེ་འདུན་ལྷག་མར་འཇོག་མིན་
དང་༑ འཇོག་ན། དགེ་འདུན་དབྱེན་ལྷག་ལ་མཚམས་མེད་ཀྱིས་མ་ཁྱབ་པར་སྨྲ་དགོས་
སམ་དཔྱོད།
ཡང་། སངས་རྒྱས་མྱ་ངན་ལས་འདས་པའི་ཚུལ་བཞེས་པའི་འོག་ཏུ་བམ་ལྔ་ལས་
དབྱེན་ལྷག་མི་འབྱུང་བའི་ཚུལ་གསུངས་པ་ལྟར། པཎ་ཆེན་མཆོག་གི་འདུལ་བ་འདི་ཐད་
ལས་ཀྱང་ལྷག་མ་མི་འབྱུང་བ་བམ་ལྔ་ལས་གསུངས་ཤིང་། མཚོ་ཊཱིཀ་རྗེས་འབྲངས་རྣམས་

ཀྱང་འཆད། ཅེས་གསུངས་ལ། ཀུན་མཁྱེན་བླ་མས་ཀྱང་། འདི་ཐད་ལས། འདི་ལ་ཡན་
ལག་ལྔས་དངོས་གཞི་བསྐྱེད་ལ་མ་ཚང་ན་དེའི་ན་སྨད་དུ་འགྱུར་བའི་ཕྱིར་ཏེ།
འདི་ལ་ཡན་ལག་ལྔས་དངོས་གཞིའི་ལྟུང་བར་འགྱུར་ཏེ། སྟོན་པ་ཞལ་བཞུགས་པ་དང༌།
ཞེས་སོགས་དྲངས་ནས་སྒྲུབ་པར་མཛད་དོ། །འོན་ཀྱང་། འདུལ་འཛིན་རིན་པོ་ཆེའི་བསླབ་
བྱ་ཆེན་མོ་ཤོག ༡༠༢ ལས། དེ་ཡང་དགེ་འདུན་དབྱེན་གྱི་ལྷག་མའི་ཡན་ལག་ཏུ་འཁོར་
ལོའི་དབྱིན་དགོས་པ་ནི་མ་ཡིན་ཏེ། སངས་རྒྱས་མྱ་ངན་ལས་འདས་ནས་འཁོར་ལོའི་དབྱེན་
མི་འབྱུང་ཞིང་། ལས་དང་པོ་ལ་ལྟུང་བ་མེད་པས་དགེ་འདུན་དབྱེན་གྱི་ལྷག་མ་མི་སྲིད་པར་
འགྱུར་བའི་ཕྱིར་རོ། །ཞེས་གསུངས་པ་ལ་གཞིག་ན། སངས་རྒྱས་མྱ་ངན་ལས་འདས་
རྗེས་སུ་དགེ་འདུན་དབྱེན་ལྷག་མེད་ན་དགེ་འདུན་ལྷག་མ་མི་སྲིད་པར་འགྱུར་བར་ཐལ་བ་
འཕངས་པར་མཛད་པས་སྟོན་པ་མྱ་ངན་ལས་འདས་རྗེས་སུ་དབྱེན་ལྷག་བཞེད་དམ་དཔྱད་
པར་འཚལ་ལོ། །
སྐབས་འདིར། བསྒོ་གྱུར་གྱི་ལྟུང་བ་བཅུ་འཆད་པ་ལ། བསྒོ་གྱུར་གྱི་ལྟུང་བ་བཅུ་
འདིར་བསྟན་པའི་དགོས་པ་ནི། ལུང་ལས་བསྒོ་གྱུར་གྱི་ལྟུང་བ་བཅུ་པོ་རེ་རེ་ལ་ཟློག་པ་ལྔ་
ཡི་ཆོས་རེ་རེ་གསུངས་པ་འདིར་ཚིག་གཅིག་ཏུ་བསྡུས་ནས་གསུངས་པས་ཚིག་ཚོགས་བསྐྱུང་
བའི་ཆེད་དུ་ཡིན་ལ། འདིར་བསྒོ་གྱུར་གྱི་ལྟུང་བ་བཤད་པའི་བསྡུས་དོན་ལ། དབྱེ་བ་དང་
ཐུན་མོང་བའི་ཆོས་བཤད་པ་སྟེ་གཉིས་ཡོད་པ་ལ། དབྱེ་བ་ནི།
སྡོམ་ལས།
བསྒོ་གྱུར་བཅུ་སྟེ་བསླབ་བྱ་ཆེན་མོ་ལས། །
དབྱེན་དང་དེ་རྗེས་ཕྱོགས་དང་ཁྱིམ་སུན་འབྱིན། ། 
བཀའ་བློ་མི་བདེ་སྡིག་ལྟ་མི་གཏོང་དང༌། ། 

ཟློག་ཕམ་དང་ནི་དཀོན་མཆོག་གཏོང་བ་དང༌། ། 
སྡེ་ཞིང་གནས་དང་གནས་འཇུག་འཐབ་ཀྲོལ་བྱེད། །
ཅེས་གསུངས་པ་ལྟར། ཕ་མ་ཐུན་མོང་བའི་བསྒོ་གྱུར་ལྔ་དང༌། མ་ཡི་ཐུན་མོང་མ་ཡིན་
པའི་བཟློག་ཕམ་སོགས་བསྒོ་གྱར་ལྔ་སྟེ་བཅུའོ།།
གཉིས་པ་ཐུན་མོང་བའི་ཆོས་ནི། བསྒོ་གྱུར་གྱི་ལྟུང་བ་བཅུ་པོ་ཀུན་གྱི་ཐུན་མོང་གི་ཡན་
ལག་ཟློག་པ་ལྔ་པོ་འདིའོ། །དེ་ལ་ཟློག་པ་ལྔ་ནི། བཞམས་བསྒོ་དང༌། གསོལ་བ་དང་།
ལས་བརྗོད་པ་དང་པོ་དང༌། གཉིས་པ་དང་། གསུམ་པ་སྟེ་ལྔའོ།།
བསྒོ་གྱུར་ལྟུང་བ་སོ་སོའི་སྐབས་སུ་སྦྱོར་བ་དང་། དངོས་གཞི་གཉིས་བསྡོམས་པས་
ལྟུང་བ་ཇི་ཙམ་བསྐྱེད་དཔྱད་པ་ལ། སྐབས་འདིར་མཚོ་ཊཱིཀ་ཤོག ༤༠༣ ལས། དགེ་
འདུན་གྱི་དབྱེན་འབྱེད་པ་ལྟ་བུ་ལ། སྦྱོར་ལྟུང་ལྔ་དང་དངོས་གཞི་གཅིག་སྟེ་བསྒོ་གྱུར་གྱི་
ལྟུང་བ་དྲུག་བསྐྱེད་དོ། །ཞེས་གསུངས་ལ། སྦྱོར་ལྟུང་ལྔ་དང་དངོས་གཞི་ཇི་ལྟར་བསྐྱེད་
ཚུལ་ཡང་། དེའི་འཕྲོ་ལས། དགེ་འདུན་གྱི་དབྱེན་བྱེད་པ་ལ། བཞམས་བསྒོ་དང་། གསོལ་
བ་དང་། ལས་བརྗོད་པ་དང་པོ་དང༌། བརྗོད་པ་གཉིས་པ་ལ་མི་གཏོང་ན། སྦོམ་པོ་རེ་རེ་
སྟེ་སྦོམ་པོ་བཞི་དང་ལས་བརྗོད་པ་གསུམ་པ་མ་རྫོགས་པ་ན་སྦོམ་པོ་བསྐྱེད་ཅིང༌། རྫོགས་
པར་བརྗོད་པ་ན་དགེ་འདུན་ལྷག་མར་འགྱུར་རོ། །ཞེས་གསུངས་པས་གྲུབ་བོ། །ཞེས་
གསུངས་པ་ལྟར། ལྷག་མ་དང་ཕམ་པར་གྱུར་པའི་བསྒོ་གྱུར་གྱི་ལྟུང་བ་རྣམས་ཀྱི་སྦྱོར་བའི་
སྐབས་སུ་སྦྱོར་ལྟུང་སྦོམ་པོ་ལྔ་རེ་དང་དངོས་གཞི་གཅིག་བཅས་བསྐྱེད་པར་གསུངས་ལ།
གཞན་སྡིག་ལྟ་མི་གཏོང་བ་ལྟ་བུར་སྦྱོར་ལྟུང་ལྔ་དང་། དངོས་གཞི་བཅས་ལྟུང་བ་དྲུག་བསྐྱེད་
པ་འདྲ་ཡང་སྦྱོར་ལྟུང་ལྔ་པོ་ཉེས་བྱས་སུ་འཇོག་པ་ལས་སྦོམ་པོར་མི་འཇོག་གོ །

དེ་ཡང་སྡོམ་ལས།
བསྒོ་གྱུར་སྦྱོར་སྦོམ་ལྔ་དང་དངོས་གཞི་བཅས། ། 
བསྐྱེད་པ་རྣམ་འབྱེད་གྲངས་ནས་མཚོ་ཊཱིཀ་གསུངས།
ཞེས་པའོ། །སྐབས་འདིར། ཁ་ཅིག་ན་རེ། འོ་ན། དགེ་འདུན་གྱི་དབྱེན་འབྱེད་པ་འབད་
པ་ལ། དགེ་འདུན་གྱིས་བཞམས་བསྒོ་མཛད་པའི་མཐར་མི་གཏོང་བའི་ལྟུང་བ་ཆོས་ཅན།
དབྱེན་གྱི་ལྷག་མ་བསྐྱེད་པ་ལ་ཡན་ལག་གཅིག་ཙམ་མ་ཚང་བ་དེ་ཡིན་པར་ཐལ། ལྷག་མའི་
སྦོམ་པོ་ཡིན་པའི་ཕྱིར། ཁྱབ་སྟེ། ཕམ་པ་དང་ལྷག་མའི་ལྟུང་བ་དངོས་གཞི་བསྐྱེད་པ་ལ་
ཡན་ལག་གཅིག་ཙམ་མ་ཚང་ན་ཕམ་ལྷག་གི་ན་སྨད་དང༌། ཕམ་ལྷག་གི་ན་སྨད་ལ་ལྟུང་
བ་སྦོམ་པོར་བཞག་པ་དེ་ལྟར་ཡིན་པའི་ཕྱིར་ཏེ།
སྡོམ་ལས། 
ཡན་ལག་གཅིག་ཙམ་མ་ཚང་ན་སྨད་ཡིན། །
དེ་ཡང་ཕམ་ལྷག་ན་སྨད་སྦོམ་པོ་དང༌། །
ཞེས་གསུངས་པའི་ཕྱིར་དང་། ཕམ་པ་དང་ལྷག་མའི་སྡེར་གཏོགས་ཀྱི་ལྟུང་བ་དང་། སྦྱོར་
བའི་སྦྱོར་བ་དང་། སྦྱོར་བ་སོགས་དུ་མ་ཡོད་པས་གང་སྦོམ་པོར་གྱུར་མི་གྱུར་གྱི་མཚམས་
དེ་ཕམ་ལྷག་གི་ལྟུང་བ་དངོས་གཞིར་གྱུར་པ་ལ་ཡན་ལག་གཅིག་ཙམ་མ་ཚང་བ་ལ་དེའི་ན་
སྨད་དང་། དེ་ཙམ་སྦོམ་པོར་འཇོག་ཅིང་ཡན་ལག་དུ་མ་མ་ཚང་བ་ལ་དེའི་ཆེས་ན་སྨད་ཡིན་
པས་སྦོམ་པོ་མི་འགྱུར་བ་དེ་ལྟར་འཇོག་དགོས་པའི་ཕྱིར། ལྷ་རྫས་རིན་ཐང་མ་ཚང་བ་བརྐུས་
པ་དེ་ཕམ་པ་དངོས་གཞིར་གྱུར་པ་ལ་ཡན་ལག་གཉིས་མ་ཚང་བས་བརྐུ་ཕམ་གྱི་སྦྱོར་བའི་སྦྱོར་
བ་དང་ལྟུང་བ་ཉེས་བྱས་སུ་ངོ་མཉམ་པར་འཇོག་པའི་རྒྱུ་མཚན་ཡོད་པའི་ཕྱིར། ལྷ་རྫས་

རིན་མ་ཚང་བ་བརྐུས་པ་དེ་ཆོས་ཅན། བརྐུ་ཕམ་གྱི་སྦྱོར་བའི་སྦྱོར་བ་དང་ལྟུང་བ་ངོ་མཉམ་
ཡིན་པར་ཐལ། སྡོམ་ལས།
 ལྷ་རྫས་རིན་ཐང་མ་ཚང་བརྐུས་པ་ཡི།
ཐོབ་བློ་སྐྱེས་པ་དངོས་གཞི་རྣམ་པ་ཡི། ། 
སྦྱོར་བའི་སྦྱོར་བའོ་ཡན་ལག་གཉིས་མ་ཚང༌། ། 
མཐར་ཐུག་པས་ན་དངོས་གཞིའི་རྣམ་པར་བཏགས། ། 
འདི་གཉིས་སྦྱོར་བའི་སྦྱོར་དང་ལྟུང་མཉམ་པས། ། 
སྦྱོར་བའི་སྦྱོར་བ་ཞེས་བཏགས་དངོས་མིན་ནོ། ། 
ཞེས་གསུངས་པའི་ཕྱིར། ཟེར། དེ་ལ་འགའ་ཞིག་གིས། འོ་ན། ཕམ་ལྷག་གང་རུང་གི་
ཡན་ལག་གཉིས་ཡན་མ་ཚང་བ་ཡིན་ན། དེའི་སྦོམ་པོ་མ་ཡིན་པས་ཁྱབ་པར་ཐལ། འདོད་
པའི་ཕྱིར། འདོད་ན། བརྐུ་བའི་སྦྱོར་བ་བྱེད་བཞིན་པ་ན་འདུན་པ་ལོག་པའི་ལྟུང་བ་དེ་
ཆོས་ཅན། བརྐུ་ཕམ་གྱི་སྦོམ་པོ་མ་ཡིན་པར་ཐལ། དེ་རྐུ་ཕམ་དངོས་གཞི་འབྱུང་བ་ལ་
ཡན་ལག་གཉིས་མ་ཚང་བའི་ལྟུང་བ་ཡིན་པའི་ཕྱིར་ཏེ། ཀུན་སློང་རྒྱུན་མི་ཆད་པ་དང་། མཐར་
ཐུག་གི་ཡན་ལག་གཉིས་མ་ཚང་བའི་ཕྱིར། རྩ་བར་འདོད་མི་ནུས་ཏེ། དེ་འདྲའི་ལྟུང་བ་
དེ་བརྐུ་ཕམ་གྱི་སྦྱོར་བ་དང་ལྟུང་བ་ངོ་མཉམ་པ་ཡིན་པའི་ཕྱིར་ཏེ།
སྡོམ་ལས།
ཞེས་པ།།ལྷ་སྦྱོར་དང་ལྟུང་མཉམ་བསྐྱེད་པས་སྦྱོར་བར་བཏགས། །
ཞེས་གསུངས་པའི་ཕྱིར། ཞེས་རྩོད་དོ།།

རྗེས་ཕྱོགས་ཀྱི་ལྷག་མའི་ངོ་བོ་ནི། 
སྡོམ་ལས། 
དགེ་འདུན་འབྱེད་པའི་གྲོགས་བྱེད་ཟློག་པ་ལྔས། །
བཟློག་ཀྱང་མ་བཏང་ལས་གྱུར་དངོས་གཞི་འོ། །
ཞེས་སོ། །འདི་ལ། གཞི་དང༌། བསམ་པ་དང་། སྦྱོར་བ་དང་། མཐར་ཐུག་སྟེ་བཞི་
ལས༑ དང་པོ་གཞི་ལ་གཉིས་ཏེ། སྦྱོར་བ་བརྩོམ་པར་བྱ་བའི་གཞི་དང༌། རྫོགས་པར་
བྱེད་པའི་རྐྱེན་ནོ། །དང་པོ་ནི་ཆོས་བདུན་ཏེ། དགེ་སློང་ཆོས་དྲུག་ལྡན་དང་། དབྱེན་
འབྱེད་པའི་ཕྱོགས་སུ་ཞུགས་པའོ། །རྫོགས་བྱེད་ཀྱི་རྐྱེན་ནི། ཟློག་པ་ལྔའོ། །བསམ་པ་
དང་༑ སྦྱོར་བ་དང་། མཐར་ཐུག་ནི་ངོ་ཏིས་ཤེས་སོ།།
ཁྱིམ་སུན་འབྱིན་པའི་ལྷག་མའི་ངོ་བོ་ནི། 
སྡོམ་ལས། 
ངོ་བོ་ཁྱིམ་བསུན་བྱས་ལ་དགེ་འདུན་གྱིས། ། 
བསྐྲད་པ་ནན་ཏུར་བྱས་ལ་འགྲོ་བ་བཞིས། ། 
སྐུར་བ་གཏབ་པ་ཟློག་ལྔས་མ་བཏང་བའོ། །
ཞེས་སོ། །འདི་ལ། གཞི་དང༌། བསམ་པ་དང་། སྦྱོར་བ་དང་། མཐར་ཐུག་སྟེ་བཞི་
ཡོད༑ གཞི་ལ་གཉིས་ཏེ། སྦྱོར་བ་རྩོམ་པའི་གཞི་དང་། རྫོགས་པར་བྱེད་པའི་རྐྱེན་ནོ།།དང་
པོ་ལ། གང་སུན་དབྱུང་བའི་ཡུལ་དང༌། གང་གིས་སུན་འབྱིན་པའི་ཉེས་པ་དང༌། གང་
ལ་སྐུར་བ་བཏབ་པའི་ཡུལ་དང༌། གང་གིས་སྐུར་བ་འདེབས་པའི་རྟེན་དང་། གང་ལ་གོ་
བྱའི་ཡུལ་ལོ། །དང་པོ་ནི། ཁྱིམ་པ་གཅིག་ཡིན་པའོ། །གཉིས་པ་ནི། རང་གི་ཉེས་སྤྱོད་

དམ་གཞན་གྱི་ཉེས་སྤྱོད་བསྒྲགས་པའོ། །གསུམ་པ་ནི། རང་སྐྲོད་པ་ལ་ཞུགས་པ་དང་།
དགེ་འདུན་ལོངས་པའོ། །བཞི་པ་ནི། རང་ཉིད་སྐྲོད་པ་ལ་འགྲོ་བ་བཞིས་སྐུར་བ་འདེབས་
པའོ༑ ༑ལྔ་པ་ནི་ཐ་སྙད་ལྔ་ལྡན་དང༌། ལུས་ཐ་མལ་དུ་གནས་པ་དང་། བདག་ལས་ཐ་
དད་པའོ། །བསམ་པ་དང༌། སྦྱོར་བ་དང༌། མཐར་ཐུག་ནི་གོ་བར་ཟད་དོ།།
བཀའ་བློ་མི་བདེ་བའི་ལྷག་མའི་ངོ་བོ་ནི།
སྡོམ་ལས།
ངོ་བོ་དགེ་སློང་གཞན་གྱི་རང་ཉིད་ལ། ། 
བསླབ་པའི་སྒོ་ནས་ཚུལ་བཞིན་བསྒོ་བ་ལ། །
གིང་བསདགེ་རུང་སྡིག་རུང་བདག་ལ་མི་སྨྲ་ཞེས། །
སྨྲ་ལ་ཟློག་ལྔས་བཟློག་ཀྱང་མ་བཏང་བའོ། །
ཞེས་སོ། །འདི་ལ། གཞི་དང༌། བསམ་པ་དང་། སྦྱོར་བ་དང་། མཐར་ཐུག་སྟེ་བཞི་
ལས༑ གཞི་ལ། སྦྱོར་བ་རྩོམ་པའི་གཞི་དང༌། རྫོགས་པར་བྱེད་པའི་རྐྱེན་ནོ། །དང་པོ་ལ་
བཞི་སྟེ། གླེང་བ་པོ་གང་སྤང་བ་དང༌། གཞི་གང་ལ་སྤང་བ་དང༌། སྤོང་བའི་ཚིག་གང་ལ་
བརྗོད་ཡུལ་དང༌། གང་གིས་སྤོང་བར་བྱེད་པའི་རྟེན་ནོ། །དང་པོ་ནི། ཕྱོགས་བཅུ་ན་
བཞུགས་པའི་དགེ་སློང་མཐའ་དག་གོ །གཉིས་པ་ནི། རང་གི་བསླབ་པའི་གཞི་མཐའ་དག་
གོ ༑གསུམ་པ་ནི། དགེ་སློང་ཆོས་དྲུག་སྟེང་རང་ལ་གླེང་བ་པོའོ། །བཞི་པ་ནི།
གླེང་དྲན་བྱས་པ་དང་འབྲེལ་བའོ། །གཉིས་པ་རྫོགས་བྱེད་ཀྱི་རྐྱེན་ནི། ཟློག་པ་ལྔས་བཟློག་
པར་བྱེད་པའོ། །བསམ་པ་དང༌། སྦྱོར་བ་དང་། མཐར་ཐུག་བཅས་ནི་ངོ་ཏིས་ཤེས་སོ།།

ལྟུང་བྱེད་ཀྱི་སྡེ། 
སྤང་ལྟུང་ཐུན་མོང་བ།
སྤང་ལྟུང་ཐུན་མོང་བ་འཆད་པ་ལ། རྩ་བའི་ས་བཅད་གསུམ་སྟེ། ཐུན་མོང་བ་ལུང་
གང་ལས་བཏུས་པ་དང༌། བཏུས་པའི་དགོས་དོན་དང་། ཐུན་མོང་གི་བསྡུས་དོན་ནོ། །
དང་པོ་ནི། 
སྡོམ་ལས། 
སྤང་ལྟུང་ཐུན་མོང་ལ་ནི་མདོ་བཅུ་བདུན། །
ཞུ་བ་ལས་བཏུས་ལས་ལས་འདས་ན་དང་། །
རང་བཞིན་ལས་ཉམས་ཡང་ངོ་ཞེས་པ་གཉིས། །
དེའི་སྟེང་ཕྱིར་བཅོས་དང་འབྲེལ་གསུམ་ཡང་སྟེ། ། 
 ཆུང་ཉིད་དགེ་འདུན་གྱི་དང་མེད་གཙོ་གསུམ། ། 
ཀོ་ལྤགས་གཞི་ལས་སྤང་བ་ལ་ནི་དང༌། ། 
དེ་ནི་བསྔོས་པ་ཉིད་དང་བྲལ་ཉིད་གཉིས། ། 
ལྷག་མ་བཅུ་པོ་རྣམ་འབྱེད་ལས་བསྡུས་སོ། །
ཞེས་པ་ལྟར་རོ།།
དེ་ལ་སྤང་ལྟུང་ཐུན་མོང་བ་འཆད་བྱེད་ཀྱི་མདོ་ཚན་བཅུ་བདུན་ནི་༡ ཉིན་མཚན་
གྱི་དང་པོ་མ་ཡིན་པ་ལ་ཐ་མ་མ་ཡིན་པ་མེད་པ་ཉིད་དོ། །༢ གནས་པ་ལ་ནི་སྦྱོར་བའི་སྣོད་
ཉིད་དོ། །༣ དེའི་དང་པོ་ནི་སྐྱ་རེངས་དང་པོ་དེའོ། །༤ ལས་ལ་ནི་འདས་ན་ཉི་མ་ཤར་

བའི་འོ། །འདི་བཞི་དུས་འབྲེལ་གྱི་ལྟུང་བ་འཆད་བྱེད་ཡིན།
༥ སྤང་བ་ལ་ནི་འདུ་ཤེས་ལས་གཙོ་ཆེར་རང་གི་ཉིད་དོ། །༦ དེ་ནི་བསྔོས་པ་ཉིད་
ན་བྲལ་བ་ཉིད་དོ། །༧ རབ་ཏུ་བྱུང་བའི་དོན་དུ་ངེས་པར་བྱས་པ་ཡང་དེ་ཉིད་དོ། །༨
ཆོས་གོས་ལས་ཀྱང་རྣམ་པར་བརྟག་ནའོ། །འདི་བཞི་བདག་འབྲེལ་གྱི་སྤང་ལྟུང་ཐུན་མོང་
བ་འཆད་བྱེད་ཡིན་ནོ། །
༩ འདི་ལ་རྗེས་སུ་ཞུགས་པ་ཉིད་ཀྱང་ཉམས་པ་ཡིན་ནོ། །༡༠ རང་བཞིན་ལས་
ཉམས་ན་ཡང་ངོ༌། །༡༡ དེ་ཡོད་ན་དངོས་པོ་དེ་ལྟ་བུ་གཞན་ལ་ཡང་འབྱུང་བ་ཉིད་དོ། །༡༢
ཞག་བདུན་པ་ལ་ནི་རིགས་མཐུན་པ་ལའོ། །༡༣ ལྟུང་བ་དེ་ཡོད་ན་ཡོ་བྱད་ཙམ་བདག་
གིར་བྱས་པ་ལ་སྤང་བ་ཉིད་དོ། །མདོ་ཚན་འདི་ལྔ་ཤན་དང་འབྲེལ་བའི་སྤང་ལྟུང་ཐུན་མོང་
བ་འཆད་བྱེད་ཡིན། བྱེད་དོ།་ཟླ8ཚུལ། །
༡༤ ཆུང་བ་ཉིད་ཀྱིས་དུམ་པོ་དེ་ནི་མི་འགྱུར་རོ། །༡༥ དགེ་འདུན་གྱི་ཡང་ངོ་།།
༡༦ འདི་ལ་མེད་པ་དེ་ཉིད་གཙོ་བོ་འོ། །འདི་གསུམ་ནི་ཕྱིར་བཅོས་དང་འབྲེལ་བའི་སྤང་
ལྟུང་ཐུན་མོང་བ་འཆད་བྱེད་ཡིན།
༡༧ འདི་གསུམ་ནི་སྲ་བརྐྱང་བཏིང་བ་ལ་མི་འབྱུང་ངོ་། །མདོ་ཐ་མ་འདི་ནི་སྤང་བ་
དང་པོ་གསུམ་དང་འབྲེལ་བའི་སྤང་ལྟུང་ཐུན་མོང་བ་འཆད་བྱེད་ཡིན་ནོ།།
ཇི་སྐད་བཤད་པ་ནི། 
སྡོམ་ལས།
དེ་ཡང་དུས་དང་འབྲེལ་བའི་ཐུན་མོང་བ། །
བདག་པོ་དང་འབྲེལ་ཤན་དང་ཕྱིར་བཅོས་དང༌། །
སྤང་བ་དང་པོ་གསུམ་འབྲེལ་ཐུན་མོང་སྟེ། །

མདོ་ཚན་བཞི་བཞི་ལྔ་གསུམ་གཅིག་གིས་འཆད། ། 
ཅེས་པའི་དོན་ནོ།། 
གཉིས་པ་ལུང་ཞུ་བ་དང༌། ཀོ་ལྤགས་དང༌། རྣམ་འབྱེད་གསུམ་ལས་ཐུན་མོང་བསྡུས་
པའི་དགོས་དོན་འཆད་པ་ནི། 
སྡོམ་ལས། ་འཆད་པ་ལ། རྩ་བ་
དགོས་པ་མདོར་བསྡུས་ཚིག་བསྐྱུངས་གཉིས་ཚོགས་གསུམ།
ཞེས་པ་ལྟར། མདོར་བསྡུས་མ་རྟོགས་པ་རྟོགས་པའི་དགོས་དང༌། ཚིག་ཚོགས་བསྐྱུངས་
པའི་དགོས་པ་དང༌། མདོར་བསྡུས་དང་ཚིག་བསྐྱུངས་གཉིས་ཚོགས་རྟོགས་པའི་དགོས་
པ་གསུམ་ཡོད་པ་ཡིན་ལ། 
དེ་ཡང་། སྡོམ་ལས།
མདོ་ཚན་བདུན་དང་གསུམ་དང་བདུན་རིམ་བཞིན། །
ཞེས་པ་ལྟར། གོང་སྨོས་མདོ་ཚན་བཅུ་བདུན་གྱི་ནང་ནས། མདོར་བསྡུས་ཀྱི་མདོ་བདུན་
དང་༑ ཚིག་བསྐྱངས་གསུམ་དང༌། གཉིས་ཚོགས་བདུན་ཡོད་དོ། །
དེ་ལ་མདོར་བསྡུས་ཀྱི་མདོ་བདུན་གྱིས་མདོར་བསྡུས་སྦྱར་ཚུལ་ནི། 
སྡོམ་ལས།
དེ་ཡི་དང་པོས་འཆང་འབྲལ་འཇོག་སོགས་ལ། ། 
སྐྱ་རེངས་དང་པོ་དགོས་པ་མདོར་བསྡུས་སྦྱར། །
ལས་ལ་འདས་ན་ཉི་མ་ཤར་བའི་ཞེས། །
གྱི་དང་པོ་གསོ་སྦྱོང་དགག་དབྱེར་ལུང་ལས་དངོས་སུ་གསུངས།
ཞིང་དོ། དབྱར་གྱི་སྦྱོར་ཆོག་སོགས་ལ་མདོར་བསྡུས་སྦྱར། ། ཉིམ་ཤར་

རབ་ཏུ་བྱུང་བར་ལྷུང་བཟེད་སྦྱིན་དོན་དུ། ། 
བསྲེལ་ན་ལྟུང་མེད་གཞན་ལ་མདོར་བསྡུས་སྦྱར། ། 
རང་བཞིན་ཉམས་པས་འཆང་གོས་རིགས་རྙེད་ནས། །
མ་བརླབས་དགུང་ལྔ་འདས་ནས་སྨྱོས་གྱུར་ན། །
སྔ་ཞག་ལྔ་ཡིས་རང་སྟོབས་ལྟུང་མེད་གསུངས། ། 
ཤན་མེད་རང་དང་ཟླ་འཇོག་སོགས་ལ་ནི།
དངོས་ཤན་གཉིས་ཀ་མི་འབྱུང་མདོར་བསྡུས་སྦྱར། །
ཞག་བདུན་པས་ནི་ཚེས་གཅིག་མར་རྙེད་ཅིང་།
གཞི་གྲུབ་དུས་ཚེས་གཉིས་མར་གཞན་རྙེད་ན་སྔ་མ་ཟ། །
ཕྱི་མ་གཏོང་སོགས་བྱེད་དགོས་མི་བྱེད་ན། །
བརྒྱད་པའི་སྐྱ་རེངས་ཤར་ཚེ་སྤང་ལྟུང་འབྱུང༌། །
དེ་བཞིན་འབྲུ་མར་སྦྲང་རྩི་ཧྭགས་ལ་གསུངས། །
བུར་ཞག་སོགས་ལའང་རིགས་མཐུན་ཡན་ལག་ཏུ། །
དགོས་པ་མདོར་བསྡུས་སྦྱར་རོ་ཆུང་བས་ནི། །
ཆོས་གོས་སྤངས་པ་ཚིག་སོགས་སྐྱོན་བྱུང་ན། །
སླར་སྤོང་མི་དགོས་གསུངས་པས་གཞན་ལ་སྦྱོར། །
དགེ་འདུན་གྱིས་ནི་དགེ་འདུན་ཆོས་གོས་ལ། །
འབྲལ་གཉིས་འབྱུང་བ་སྤང་མི་དགོས་གསུངས་པས། །
དེ་འདྲ་གཞན་ལ་མདོར་བསྡུས་སྦྱར་ཞེས་གསུངས། །
ཞེས་པའོ། །

དེ་ལ་དང་པོ་མདོར་བསྡུས་ཀྱི་མདོ་བདུན་ནི། 
༡) དེའི་དང་པོ་ནི་སྐྱ་རེངས་དང་པོ་དེའོ། ། 
༢) ལས་ལ་འདས་ན་ཉི་མ་ཤར་བའི་འོ། །
༣) རབ་ཏུ་བྱུང་བའི་དོན་དུ་ངེས་པར་བྱས་པ་ཡང་དེ་ཉིད་དོ། །
༤)རང་བཞིན་ལས་ཉམས་ན་ཡང་ངོ་།
༥)ཞག་བདུན་པ་ལ་ནི་རིགས་མཐུན་པའི་འོ། ། 
༦) ཆུང་བ་ཉིད་ཀྱི་དུམ་བུ་དེ་ནི་མི་འགྱུར་རོ། 
༧) དགེ་འདུན་གྱི་ཡང་ངོ་། ། 
ཞེས་པའོ། །
མདོར་བསྡུས་ཀྱི་མདོ་ཚན་དང་པོ། དེའི་དང་པོ་ནི་སྐྱ་རེངས་དང་པོ་དེའོ། །ཞེས་
པའི་མདོ་འདིས་འཆང་འབྲལ་འཇོག་གསུམ་སོགས་ཞག་དང་འབྲེལ་བའི་ལྟུང་བ་རྣམས་ཀྱི་
རང་རང་གི་ཞག་གྲངས་ཀྱི་ཐ་མ་རྫོགས་པའི་ཉི་མ་ཕྱི་མའི་སྐྱ་རེངས་དང་པོ་ཤར་བ་དེ་ལྟུང་
བ་དེ་དང་དེའི་དངོས་གཞི་རྫོགས་དུས་ཡིན་པ་མདོར་བསྡུས་སྦྱར་བ་ཡིན་ལ། དེ་ཡང་། མཚན་
མོ་རྒྱལ་པོའི་ཕོ་བྲང་དུ་འགྲོ་བའི་ལྟུང་བྱེད་འཆད་སྐབས། ལུང་ལས། དོན་འདི་ལ་ནི་སྐྱ་
རེངས་ཐ་མ་ཡིན་པར་དགོངས་སོ། །ཞེས་མཚན་མོ་རྒྱལ་པོའི་ཕོ་བྲང་དུ་འགྲོ་བའི་ལྟུང་བྱེད་
སྐབས་ཉི་མ་ཕྱི་མའི་མཚམས་སྐྱ་རེངས་ཐ་མ་ཤར་བ་ནས་འཛིན་པར་དམིགས་ཀྱི་བཀར་བས།
འཆང་འབྲལ་འཇོག་གསུམ་སོགས་ཞག་དང་འབྲེལ་བའི་ལྟུང་བ་གཞན་རྣམས་ཀྱི་སྐབས་སུ་
སྐྱ་རེངས་ཤར་བ་ན་དངོས་གཞི་གྲུབ་པར་གསུངས་པ་དེ་སྐྱ་རེངས་དང་པོ་ཡིན་པ་མདོར་བསྡུས་
སྦྱར་ཞེས་གསུངས་སོ། ། 

འདི་ལ། ཁ་ཅིག་ན་རེ། འོ་ན་རྒྱལ་པོའི་ཕོ་བྲང་ལ་འགྲོ་བའི་ལྟུང་བྱེད་འཆད་སྐབས་
ཀྱི་དོན་འདི་ལ་ནི་སྐྱ་རེངས་ཐ་མ་ཡིན་པར་དགོངས་སོ་ཞེས་པའི་མདོ་འདི་ཆོས་ཅན། དུས་
འབྲེལ་གྱི་ལྟུང་བའི་གཞི་གཅིག་ལ་སྐྱ་རེངས་དང་པོ་དེ་དངོས་གཞི་གྲུབ་དུས་ཡིན་པར་དངོས་
སུ་གསུངས་པར་ཐལ། མདོ་དེ་དངོས་བཅས་ཀྱི་མདོར་བྱས་ཏེ། འཆང་འབྲལ་འཇོག་སོགས་
ཞག་དང་འབྲེལ་བའི་དུས་འབྲེལ་གྱི་ལྟུང་བ་གཞན་ལ་རང་རང་གི་ཞག་གྲངས་ཐ་མ་འདས་
པའི་སྐྱ་རེངས་དང་པོ་ཤར་བ་དེ་རང་རང་དངོས་གཞི་གྲུབ་དུས་ཡིན་པར་མདོར་བསྡུས་སྦྱར་
བའི་ཕྱིར། དེར་ཐལ། འཆང་འབྲལ་འཇོག་སོགས་སྐྱ་རེངས་དང་པོ་ཤར་བ་དངོས་གཞི་
ཡན་ལག་ཏུ་དགོས་པའི་དུས་འབྲེལ་གྱི་ལྟུང་བ་ཐམས་ཅད་ལ་སྐྱ་རེངས་དང་པོ་ཤར་བ་དངོས་
སྡོམ་ལས།
དེ་ཡི་དང་པོས་འཆང་འབྲལ་འཇོག་སོགས་ལ། ། 
སྐྱ་རེངས་དང་པོ་དགོས་པ་མདོར་བསྡུས་སྦྱར། ། 
ཞེས་གསུངས་པའི་ཕྱིར།
གཞན་ཡང་། ལུང་རྣམ་འབྱེད་ལས། འཆང་འབྲལ་འཇོག་སོགས་ཞག་དང་འབྲེལ་
བའི་ལྟུང་བ་སོ་སོ་འཆད་སྐབས་རང་རང་ཞག་གྲངས་ཐ་མ་འདས་པའི་སྐྱ་རེངས་དང་པོ་ཤར་
བ་དེ་དངོས་གཞི་གྲུབ་དུས་ཡིན་པར་མ་བསྟན་པར་ཐལ། དེ་ལྟར་ཡིན་པ་དེ་རྗེས་སུ་མདོར་
བསྡུས་སྦྱར་བ་ཡིན་པའི་ཕྱིར། འདོད་ན། རྣམ་འབྱེད་ལས་ཞག་འབྲེལ་གྱི་ལྟུང་བ་དེ་དག་
འཆད་སྐབས་རང་རང་གི་ཞག་གྲངས་ཀྱི་མཚན་མཐའ་སྐད་ཅིག་ཐ་མ་དེ་མཐར་ཐུག་གི་ཡན་
ལག་ཡིན་པར་མ་བསྟན་པར་ཐལ། འདོད་པའི་ཕྱིར། འདོད་མི་ནུས་ཏེ། རྣམ་འབྱེད་

ལས་ཞག་འབྲེལ་གྱི་ལྟུང་བ་དེ་དག་རེ་རེ་བཞིན་འཆད་པ་ན། གཞི་དང་། བསམ་པ་དང་།
སྦྱོར་བ་དང་། མཐར་ཐུག་གི་ཡན་ལག་བཞི་རེ་རེ་དང་བཅས་དངོས་གཞི་རྫོགས་ཚུལ་ཚང་
བར་གསུངས་པའི་ཕྱིར། གལ་ཏེ། རྣམ་འབྱེད་ལས་ཞག་འབྲེལ་གྱི་ལྟུང་བ་རང་རང་གི་ངོ་
ཏི་འཆད་སྐབས་རང་རང་གི་ཞག་གྲངས་ཐ་མ་མཚན་མོ་མཐའི་སྐད་ཅིག་མ་དེ་མཐར་ཐུག་
གི་ཡན་ལག་ཏུ་བསྟན་ན། དེའི་མཇུག་དེ་མ་ཐག་ལྟུང་བ་དངོས་གཞི་གྲུབ་པར་བསྟན་པས་
ཞག་ཕྱི་མའི་སྐྱ་རེངས་དང་པོ་ཤར་བ་དེ་ལྟུང་བ་དངོས་གཞི་གྲུབ་དུས་ཡིན་པར་གསལ་བར་
བསྟན་པར་སོང་བའི་ཕྱིར། ཡང་། ཁ་ཅིག་གིས། འཆང་འབྲལ་འཇོག་སོགས་ལ་མདོར་
བསྡུས་སྦྱོར་ན། དགག་སྒྲུབ་གནང་གསུམ་དང༌། ཡན་ལག་དང་རྒྱུ་ཚོགས་དང་བཅས་
པའི་མདོར་བསྡུས་གང་སྦྱོར་ལ་དོགས་སློང་མཛད་དོ། ། 
ཁ་ཅིག་གིས། སྐབས་འདིར་མདོར་བསྡུས་སྦྱར་བ་རྣམས་མདོར་བསྡུས་མཚན་ཉིད་
པ་སྦྱར་བ་མིན་ནོ། །ཞེ་ན། དེ་ལ། འགལ་རེས། ཚུལ་དེ་མི་འཐད་པར་ཐལ། སྐབས་
འདིར་མདོར་བསྡུས་སྦྱར་བ་རྣམས་མདོར་བསྡུས་མཚན་ཉིད་པར་འཇོག་དགོས་པར་ཐལ།
འདིར་མདོར་བསྡུས་སྦྱར་བ་རྣམས་ལུང་ཕྲན་ཚེགས་ལས། གལ་ཏེ་མི་རུང་བ་བསྟན་ཅིང་
རུང་བ་དང་མི་མཐུན་ན་རུང་བ་མ་ཡིན་པའི་ཕྱིར་སྤྱད་པར་མི་བྱའོ། །ཞེས་སོགས་ཀྱི་འདུལ་
བ་མདོར་བསྡུས་ཀྱིས་མདོར་བསྡུས་སྦྱར་བར་གསུངས་པའི་ཕྱིར་ཏེ། མཚོ་ཊཱིཀ་འདི་ཐད་
ཤོག ༤༡༨ ལས། དེ་རྣམས་ལ་མདོར་བསྡུས་རྟོགས་པར་བྱེད་པའི་ཆ་ནས་ནི་ལུང་ཕྲན་
ཚེགས་ལས་བསྡུས་པའི་ཆ་ཡང་ཡོད་དེ། མདོར་བསྡུས་ནི་ལུང་ཕྲན་ཚེགས་ལས་གསུངས་
པའི་ཕྱིར་རོ། །ཞེས་གསུངས་པའི་ཕྱིར་དང༌། པཎ་ཆེན་བློ་གྲོས་ལེགས་བཟང་གི་འདུལ་
བའི་སྤྱི་དོན་ལྟར་རྨ་སྡོམ་ལས་ཀྱང་།
ལྷག་བཅུ་རྣམ་འབྱེད་ལས་བཏུས་རུང་མཐུན་དུ། ། 

རྟོགས་(པའི་དགོས་པ་དང་ལྡན་པའི་མདོ་ཚན་བཅུ་གཅིག་པོ་)རྣམས་ཕྲན་ཚེགས་ལས་བཏུས་མཚོ་
ཊཱིཀ་གསུངས། ། 
ཞེས་མདོར་བསྡུས་སྦྱར་བའི་མདོ་ཚན་བཅུ་གཅིག་པོ་ཕྲན་ཚེགས་ཀྱི་མདོར་བསྡུས་ཀྱི་མདོ་
ལས་བཏུས་པར་གསུངས་པའི་ཕྱིར། ཟེར། 
ཡང༌། ཁ་ཅིག་ན་རེ། ཞག་བདུན་པ་ལ་ནི་རིགས་མཐུན་པ་ལའོ། །ཞེས་པའི་མདོ་
འདི་ཆོས་ཅན། མདོར་བསྡུས་རྐྱང་པའི་མདོར་འཇོག་མི་རིག་པར་ཐལ། གཉིས་ཚོགས་
ཀྱི་མདོ་ཡིན་པའི་ཕྱིར། དེར་ཐལ། མདོ་དེས་སྨན་ཞག་བདུན་པའི་ཤན་ལྟུང་ཕོག་པའི་
གཞི་ལ་ཞག་ཤན་འདེགས་བྱེད་རང་སྟོབས་ཀྱི་ལྟུང་བ་དེའི་གཞིའི་དངོས་པོ་དང་རིགས་མཐུན་
པ་ཞིག་དགོས་པ། མར་གྱིས་མར་དང༌། འབྲུ་མར་གྱིས་འབྲུ་མར་དང༌། སྦྲང་རྩིས་སྦྲང་
རྩི་དང༌། ཧྭགས་ཀྱིས་ཧྭགས་ལ་ཤན་འདེགས་པ་ལྟ་བུ་དངོས་པོ་རིགས་མཐུན་ཡན་ལག་
ཏུ་དགོས་པ་ལྟུང་བ་དེ་བཞི་ལ་སོ་སོར་གསུངས་པ་འདིར་ཚིག་གཅིག་ཏུ་བསྡུས་ཤིང་། བུར་
ཞག་སོགས་ལ་ཚུལ་དེ་མདོར་བསྡུས་སྦྱར་བའི་ཕྱིར། ཟེར། དེ་ལ་ལན་དུ་ཁ་ཅིག་གིས།
ཐལ་འགྱུར་གཉིས་པ་ལ་ཁྱབ་པ་མེད་དེ། སྐབས་འདིར། ལུང་ལས་མར་དང་། འབྲུ་མར་
དང་༑ སྦྲང་རྩི་དང༌། ཧྭགས་བཅས་ལ་བརྟེན་པའི་སྨན་ཞག་བདུན་པའི་ཞག་ཤན་འདེགས་
པ་ལ། གཞིའི་དངོས་པོ་རིགས་མཐུན་ཡན་ལག་ཏུ་དགོས་པ་རེ་རེ་ནས་གསུངས་པ་འདིར་
ཚིག་གཅིག་ཏུ་བསྡུས་ཀྱང་དེ་ཙམ་གྱིས་ཚིག་ཚོགས་བསྐྱངས་པའི་གོ་མི་ཆོད་དེ། དེ་དག་
ཐམས་ཅད་སྨན་ཞག་བདུན་པའི་བཅས་པ་རིགས་མཐུན་གཅིག་གིས་བསྡུས་པ་ཡིན་པའི་ཕྱིར།
ཁྱབ་སྟེ། མཚོ་ཊཱིཀ་གཞི་སྟོད་ཤོག ༤༢༠ ལས། (མར་དང་འབྲུ་མར་སྦྲང་རྩི་སོགས་
དངོས་པོ་དུ་མ་ཡོད་ཀྱང་ཞག་བདུན་པའི་བཅས་པ་གཅིག་གིས་བསྡུས་པ་ཡིན་པས་ཚིག་ཚོགས་
བསྐྱུངས་བར་མ་བགྲངས་སོ།།)ཞེས་གསུངས་པའི་ཕྱིར།

འདུལ་འགྲེལ་གསེར་གྱི་ཐམ་སྐས།
ཡང་། ལ་ལ་ན་རེ། དགེ་འདུན་གྱི་ཡང་ངོ་ཞེས་པའི་མདོ་དེ་ཆོས་ཅན། མདོར་
བསྡུས་རྐྱང་པའི་མདོར་འཇོག་མི་རིགས་པར་ཐལ། གཉིས་ཚོགས་ཀྱི་མདོ་ཡིན་པའི་ཕྱིར་
ཏེ༑ མདོ་འདིས་ལུང་ལས་ཞག་གཅིག་འབྲལ་ལྟུང་དང་། དགོན་པ་བའི་ཞག་དྲུག་འབྲལ་
ལྟུང་གཉིས་པོའི་གཞིའི་དངོས་པོ་ཆོས་གོས་དེ་དགེ་འདུན་གྱི་ཡིན་ན། སྤང་བྲལ་བྱེད་མི་དགོས་
པ་འདིར་ཚིག་ཚོགས་བསྐྱུངས་ཤིང༌། དེ་དང་འདྲ་བ་གཞན་ལ་མདོར་བསྡུས་སྦྱར་བའི་ཕྱིར།
ལུང་ལས། ཞག་གཅིག་འབྲལ་ལྟུང་དང་དགོན་པ་བའི་ཞག་དྲུག་འབྲལ་ལྟུང་གཉིས་ལ་དེ་
ལྟར་ལུང་ལས་གསུངས་པ་མཚོ་ཊཱིཀ་ལས་གསལ་བར་བྱུང་བའི་ཕྱིར། ཞེས་རྩོད།
གཉིས་པ། ཚིག་བསྐྱུངས་ཀྱི་མདོ་གསུམ་ནི། 
༡)ཆོས་གོས་ལས་ཀྱང་རྣམ་པར་བརྟག་ནའོ།
༢) འདི་ལ་རྗེས་སུ་ཞུགས་པ་ཉིད་ཀྱང་ཉམས་པ་ཡིན་ནོ།
༣) འདི་གསུམ་ནི་སྲ་བརྐྱང་བཏིང་བ་ལ་མི་འབྱུང་ངོ་། །
ཞེས་པའོ། །
སྡོམ་ལས།
ཆོས་གོས་ལས་ཀྱང་ཞེས་དང་འདི་ལ་ཡིས། །
ལོ།ཌ་འཆང་འཇོག་རྣམ་བརྟགས་བྱས་ན་རང་སྟོབས་དང་། །
ཤན་སྟོབས་མི་འབྱུང་གསུངས་པ་རིམ་བཞིན་བསྡུས།
འདི་གསུམ་གྱིས་ནི་སྲ་བརྐྱང་བཏིང་བ་ལ། །
 འཆང་སོགས་མི་འབྱུང་གསུངས་པ་འདིར་བསྡུས་སོ། །

ཞེས་པའོ། །འདི་ལ། ཁ་ཅིག་ན་རེ། འོ་ན། འདི་གསུམ་ནི་སྲ་བརྐྱང་བཏིང་བ་ལ་མི་
འབྱུང་ངོ༌། །ཞེས་པའི་མདོ་དེ་ཆོས་ཅན། ཚིག་བསྐྱངས་རྐྱང་པའི་མདོར་འཇོག་མི་རིགས་
པར་ཐལ། གཉིས་ཚོགས་ཀྱི་མདོར་འཇོག་རིགས་པའི་ཕྱིར། དེར་ཐལ། སྐབས་འདིར་
རྣམ་འབྱེད་ལས། འཆང་བ་དང༌། འབྲལ་བ་དང༌། ཟླ་འཇོག་སོ་སོའི་སྐབས་སུ་སྲ་བརྐྱང་
བཏིང་བ་ལ། དེ་གསུམ་མི་འབྱུང་བ་དངོས་སུ་གསུངས་པ་ལ་ཚིག་ཚོགས་བསྐྱུངས་ཤིང༌།
དེ་ལས་གཞན་ཡང་ཡང་ཟ་བ་དང་འདུས་ཟ་སོགས་ལ་ཡང་སྲ་བརྐྱང་བཏིང་བ་ལ་ལྟུང་བ་དེ་
དག་མི་འབྱུང་བས་དེ་དག་ལ་མདོར་བསྡུས་སྦྱར་ཆོག་པའི་ཕྱིར། ས་བརྐྱང་བཏིང་བ་ལ་ལྟུང་
བ་བཅུ་མི་འབྱུང་བའི་ཕན་ཡོན་གསུངས་པའི་ཕྱིར་ཏེ། གཞི་སྨད་ཀྱི་སྡོམ་ལས།
ཕན་ཡོན་འཆང་འབྲལ་འཇོག་དང་ཡང་ཡང་དང༌། ། 
འདུས་ཟ་གོས་སློང་མ་སྨྲས་འགྲོ་བ་ལ། ། 
ཉེས་མེད་རྙེད་པ་ཐུན་མོང་འགྱུར་བ་སྟེ། །
རྩ་བར་དངོས་སུ་བསྟན་པའི་ཕན་ཡོན་བརྒྱད། ། 
རུང་བ་མ་བྱས་གོས་མང་འཆང་བ་དང་། ། 
སྣམ་སྦྱར་མ་འཆང་ལྡོང་རྒྱུ་དོན་གྱིས་བསྡུས། ། 
ཞེས་གསུངས་པའི་ཕྱིར། ཟེར། འདི་ལ་འགའ་ཞིག་གིས། སྐྱོན་མེད་དེ། སྐབས་འདིར་
ཚིག་ཚོགས་བསྐྱུངས་པ་ནི། སྤང་ལྟུང་ཁོ་ནའི་དབང་དུ་བྱས་ལ། ཡང་ཡང་ཟ་བ་སོགས་
ལྟུང་བྱེད་འབའ་ཞིག་པ་ཡིན་པའི་ཕྱིར། ཟེར་ན། དེ་མི་འཐད་པར་ཐལ། གོས་སློང་བ་དེ་
སྤང་ལྟུང་ཡིན་པའི་ཕྱིར། ཞེས་རྩོད་པ་ལ། ལ་ལས། ཡང་ཡང་ཟ་བ་སོགས་ཀྱི་ལྟུང་བ་མི་
འབྱུང་བ་ཆོས་ཅན། འདིར་མདོར་བསྡུས་སྦྱར་མི་རིགས་པར་ཐལ། དེ་དག་ལུང་ལས་
དངོས་སུ་གསུངས་པའི་ཕྱིར་རོ། །མཚོ་ཊཱིཀ་གཞི་སྨད་ཤོག ༢༠༠ ལས། སྲ་བརྐྱང་གི་

གཞི་ལས་བརྒྱད་པོ་དེ་དག་གི་སྟེང་དུ། རུང་བ་མ་བྱས་པའི་གོས་འཆང་བ་དང༌། སྣམ་
སྦྱར་མ་ཁྱེར་བར་བླ་གོས་དང་བཅས་ཏེ་ལྗོངས་རྒྱུ་ཞིང་འགྲོ་བ་ལ་ཉེས་པ་མེད་པ་སྟེ།ཕན་
ཡོན་བཅུ་གསུངས་པ་ལས་ཞེས་གསུངས་པའི་ཕྱིར། ཟེར། ལན་ཇི་ལྟར་བཏབ་ཚུལ་དཔྱད་
པར་བྱའོ།། 
གཉིས་ཚོགས་ཀྱི་མདོ་བདུན་གྱིས་ཚིག་ཚོགས་བསྐྱུངས་བ་དང་མདོར་བསྡུས་སྦྱར་
ཚུལ་ནི། 
དང་པོ་གཉིས་ཚོགས་ཀྱི་མདོ་བདུན་ནི།
༡)ཉིན་མཚན་གྱི་དང་པོ་མ་ཡིན་པ་ལ་ཐ་མ་མ་ཡིན་པ་མེད་པ་ཉིད་དོ། །
༢)གནས་པ་ལ་ནི་སྦྱོར་བའི་སྣོད་ཉིད་དོ། ། 
༣) སྤང་བ་ལ་ནི་འདུ་ཤེས་ལས་གཙོ་ཆེར་རང་གི་ཉིད་དོ། ། 
༤) དེ་ནི་བསྔོས་པ་ཉིད་ན་བྲལ་བ་ཉིད་དོ། །
༥)དེ་ཡོད་ན་དངོས་པོ་དེ་ལྟ་བུ་གཞན་ལ་ཡང་འབྱུང་བ་ཉིད་དོ། །
༦) ལྟུང་བ་དེ་ཡོད་ན་ཡོ་བྱད་ཙམ་བདག་གིར་བྱས་པ་ལ་སྤང་བ་ཉིད་དོ། །
༧) འདི་ལ་མེད་པ་དེ་ཉིད་གཙོ་བོའོ། །ཞེས་པའོ། ། 
སྡོམ་ལས། 
ཉིན་མཚན་དང་པོ་ཐ་མ་མིན་ཞེས་པས། ། 
འཆང་གཉིས་འབྲལ་གཉིས་ཟླ་འཇོག་གསོག་འཇོག་བྱེད། །
ལྕུང་འཆབ་ནུབ་ལྷག་སྤང་བསྙིལ་གྷན་ཅིག་ཉལ།
བཅུ་གཅིག་སྐབས་སུ་རང་རང་ཞག་གྲངས་མཐའི། །ཞོ

སྐྱ་རེངས་ཤར་བ་དངོས་གཞིའི་ཡན་ལག་ཏུ། ། 
གསུངས་བསྡུས་རས་ཆེན་ཞག་ཕྱིས་བགོས་འཕྱིས་དང༌།
དམག་གནས་སྣང་བ་བཅས་ལ་མདོར་བསྡུས་སྦྱར།
ཞེས་པས་ཉིན་མཚན་གྱི་དང་པོ་མ་ཡིན་པ་ལ་ཐ་མ་མ་ཡིན་པ་མེད་པ་ཉིད་དོ། །ཞེས་པ་འདིས།
འཆང་བ་གཉིས་ནས་བུད་མེད་དང་ལྷན་ཅིག་ཉལ་བའི་བར་དུས་འབྲེལ་གྱི་ལྟུང་བ་བཅུ་གཅིག་
ལ་རང་རང་གི་ཞག་གྲངས་མཐའ་མ་དེའི་མཚན་མོ་མཐའ་ཡི་སྐད་ཅིག་མ་དེ་མཐར་ཐུག་གི་
ཡན་ལག་ཏུ་ལུང་ལས་དངོས་སུ་གསུངས་པ་འདིར་ཚིག་གཅིག་ཏུ་བསྡུས་པས་ཚིག་ཚོགས་
བསྐྱངས་ཤིང་། རས་ཆེན་ཞག་འཕྱིས་དང་བརྟད་བྱུང་བགོས་འཕྱིས་གཉིས་དང་དམག་ནང་
གནས་པ་དང་མར་མེ་སྣང་བཅས་ཉལ་བ་བཞི་ལ། དེ་ཉིད་མདོར་བསྡུས་སྦྱར་བ་ཡིན་ནོ།།
འདི་ལ། ཁ་ཅིག་ན་རེ། འོ་ན། མདོ་འདིས་ཚིག་ཚོགས་བསྐྱངས་པའི་དུས་འབྲེལ་
གྱི་ལྟུང་བ་ལ་གོང་སྨོས་བཅུ་གཅིག་ལས་ལྷག་པ་མེད་པར་ཐལ། ཁྱོད་ཀྱིས་མདོ་འདིས་བཅུ་
གཅིག་ལ་ཚིག་ཚོགས་བསྐྱུངས་པ་དང་། བཞི་ལ་མདོར་བསྡུས་སྦྱར་ཚུལ་བཤད་པའི་ཕྱིར།
འདོད་མི་ནུས་ཏེ། དགེ་སློང་མའི་འཆབ་ཕམ་དང་མཚན་འབྲལ་བཅས་ཀྱི་སྐབས་སུ་མ་ཡི་
རྣམ་འབྱེད་ལས། སྐྱ་རེངས་ཤར་ནའོ། །ཞེས་གསུངས་པས་ལྟུང་བ་དེ་དག་གི་ཞག་གྲངས་
མཐའ་ཡི་མཚན་མཐའ་དེ་དག་མཐར་ཐུག་གི་ཡན་ལག་ཏུ་ལུང་ལས་དངོས་སུ་གསུངས་པའི་
ཕྱིར༑ དེར་ཐལ། མཚོ་ཊཱིཀ་གཞི་སྟོད་ཤོག ༤༢༤ ལས། འཆབ་པའི་ཕམ་པ་ལ།(སྐྱ་
རེངས་ཤར་ན་ཞེས་)གཏམ་གྱི་གཞི་ལས་གསུངས་ཤིང་། མཚན་མོ་འབྲལ་བ་ལ་སོགས་
པ་ཁ་ཅིག་ལ་མའི་རྣམ་འབྱེད་ལས་གསུངས་སོ། །ཞེས་གསུངས་པའི་ཕྱིར། ཟེར། དེ་ལ་
ལན་དུ། ལ་ལས། སྐྱོན་མེད་དེ། སྐབས་འདིར། གོང་སྨོས་ལྟུང་བ་བཅུ་གཅིག་ཙམ་ལ་

ཚིག་ཚོགས་བསྐྱུངས་པ་ནི། དགེ་སློང་ཕ་ཡི་དུས་འབྲེལ་གྱི་ལྟུང་བའི་དབང་དུ་བྱས་པའི་ཕྱིར་
ཏེ༑ གཞི་སྟོད་མཚོ་ཊཱིཀ ༤༢༤ ལས། དང་པོ་ནི། དགེ་སློང་ཕ་ཡིས་དབང་དུ་བྱས་ཏེ།
ཞེས་གསུངས་པའི་ཕྱིར། ཞེས་སྨྲ། ཡང༌། ཁ་ཅིག་ན་རེ། སྐབས་འདིར་མདོ་འདིས་
མདོར་བསྡུས་སྦྱོར་བའི་ལྟུང་བ་ལ་གོང་སྨོས་བཞི་ཁོ་ནར་ངེས་པར་ཐལ། འདོད་པའི་ཕྱིར།
འདོད་མི་ནུས་ཏེ། གོང་དུ་ཉེས་བྱས་སོ་གསུམ་གྱི་སྐབས་སུ། སྡོམ་ལས།
དུས་འབྲེལ་བཅུ་གཉིས་གནས་མེད་ཉེས་བྱས་བདུན། །
ཞེས་སོགས་ཀྱི་སྐབས་སུ་ལྔ་ཚན་ལྔ་དང་བཞི་ཚན་གཉིས་སོ་སོའི་སྐབས་སུ་གནས་མེད་སྐྱ་རེངས་
ཤར་བ་རེ་རེ་བརྩིས་པས་བདུན་དང༌། ལྔ་ཚན་ལྔ་པོའི་སྐབས་སུ་གསོ་སྦྱོང་བྱིན་གྱིས་མ་བརླབས་
པ་གཅིག་དབྱར་བྱིན་གྱིས་མ་བརླབས་པ་བཞི་བཅས་སྡོམ་པས་དུས་འབྲེལ་བཅུ་གཉིས་གསུངས་
པ་གང་ཞིག དེ་དག་ལའང་མདོར་བསྡུས་སྦྱར་འོས་ཡིན་པའི་ཕྱིར་ཏེ། མཚོ་ཊཱིཀ་ཤོག 424
ལས༑ དེ་དག་གི་གནད་ཀྱིས་གནས་མེད་ཀྱི་ཉེས་པ་ལ་སོགས་པ་རྣམས་ལ་ཡང་སྦྱར་རོ། །ཞེས་
གསུངས་པའི་ཕྱིར། ཞེས་རྩོད་དོ། །དེ་ལ། འགའ་རེས། ཉེས་བྱས་སོ་གསུམ་གྱི་སྐབས་
ཀྱི་དུས་འབྲེལ་གྱི་ཉེས་བྱས་བཅུ་གཉིས་པོ་ཆོས་ཅན། སྐབས་འདིར་མདོར་བསྡུས་སྦྱོར་བ་
མི་འཐད་པར་ཐལ། འདི་དག་དངོས་བཅས་དང་འགལ་བའི་ཉེས་བྱས་ཡིན་པའི་ཕྱིར་ཏེ།
གནས་ལ་བརྟེན་པའི་སྐབས་དང་འབྲེལ་བའི་ཉེས་བྱས་སོ་གསུམ་པོ་རྣམས་ལུང་ལས་དངོས་
སུ་བཅས་པའི་དངོས་བཅས་དང་འགལ་བའི་ཉེས་བྱས་ཡིན་པའི་ཕྱིར། ཞེས་ཟེར། ལ་
ལས། དགེ་སློང་ཕ་ཡི་དབང་དུ་བྱས་པའི་མཚན་མཐའ་ཡན་ལག་ཏུ་དགོས་པའི་ལྟུང་བ་གོང་
སྨོས་བཅུ་གཅིག་ལས་མང་བ་མེད་པར་ཐལ། འདོད་པའི་ཕྱིར། འདོད་ན། མགྲོན་གཉེར་
རིང་འདུག་ལྟ་བུ་ཆོས་ཅན། གོང་སྨོས་བཅུ་གཅིག་གང་རུང་དུ་ཐལ། མཚན་མཐའ་ཡན་
ལག་ཏུ་དགོས་པའི་ལྟུང་བ་ཡིན་པའི་ཕྱིར། ཞེས་ཀྱང་སྨྲ་བས་དཔྱད་པར་ཞུའོ། །

སྡོམ་ལས། 
གནས་པས་འཆབ་ནུབ་བུད་མེད་ཉལ་གསུམ་ལ། ། 
སྤྱིར་སྦྱོར་ལྟུང་གསུངས་པ་འདིར་བསྡུས་དམག་གནས་དང༌། །
སྣང་སྤང་བསྙིལ་བ་བཞི་ལ་མདོར་བསྡུས་སྦྱར། །
ཞེས་པས། གནས་པ་ལ་ནི་སྦྱོར་བའི་སྣོད་ཉིད་དོ། །ཞེས་པའི་མདོ་འདིས་གནས་ངན་ལེན་
འཆབ་པ་དང༌། ནུབ་ལྷག་ཉལ་བ་དང་། བུད་མེད་དང་ལྷན་ཅིག་ཉལ་བ་གསུམ་ལ་སྦྱོར་
ལྟུང་ཡོད་པ་ལུང་ལས་དངོས་སུ་གསུངས་པ་ལ་ཚིག་ཚོགས་བསྐྱུངས་ཤིང༌། དམག་གནས་
དང་སྣང་བཅས་ཉལ་བ་དང་སྤངས་པ་རྗེས་ཕྱོགས་དང་བསྙིལ་བ་བསྡུད་པ་བཞི་ལ་མདོར་བསྡུས་
སྦྱར་བའོ།།
སྐབས་འདིར། ཁ་ཅིག་ན་རེ། མདོ་འདི་ཆོས་ཅན། ཁྱོད་ཀྱིས་སྤང་ལྟུང་དངོས་
སམ་དེ་དང་འབྲེལ་བའི་ཆོས་བསྟན་པར་ཐལ། སྤང་ལྟུང་ཐུན་མོང་བ་འཆད་བྱེད་ཀྱི་མདོ་
ཡིན་པའི་ཕྱིར། དེར་ཐལ། སྤང་ལྟུང་ཐུན་མོང་བ་འཆད་བྱེད་ཀྱི་མདོ་ཚན་བཅུ་བདུན་
ཡོད་པའི་ཕྱིར་ཏེ། སྡོམ་ལས།
སྤང་ལྟུང་ལ་ནི་ཐུན་མོང་མདོ་བཅུ་བདུན། །
ཞེས་གསུངས་པའི་ཕྱིར། རྩ་བར་འདོད་མི་ནུས་ཏེ། མདོ་འདིས་བསྟན་པའི་ལྟུང་བ་བདུན་
པོ་ལྟུང་བྱེད་འབའ་ཞིག་པ་ཤ་སྟག་ཡིན་པ་གང་ཞིག དེ་ལས་གཞན་པའི་སྤང་ལྟུང་གི་ཡན་
ལག་མ་བསྟན་པའི་ཕྱིར། དེར་ཐལ། མཚོ་ཊཱིཀ་གཞི་སྟོད་ཤོག ༤༢༢ ལས། (སྤང་
བའི་ལྟུང་བྱེད་ཀྱི་དོན་གང་ཡང་མ་བསྟན་པའི་ཕྱིར།)ཞེས་གསུངས་པའི་ཕྱིར། ཟེར།

སྡོམ་ལས། 
སྤང་བས་འཁྲུར་འཇུག་རྨེལ་འཇུག་འཐག་འཇུག་དང༌། །
རས་ཆེན་བརྟད་བྱུང་ལྔ་ལ་དངོས་པོ་དེ། ། 
རང་གཞན་ཐུན་མོང་ཡིན་ན་ན་སྨད་དུ། ། 
གསུངས་པའི་ཤུགས་ཀྱིས་རང་ཉིད་འབའ་ཞིག་གི །
ཡིན་པ་ཡན་ལག་དགོས་གསུངས་འདིར་བསྡུས་ཤིང་། །
གཞན་ལ་རང་ངམ་རང་འབའ་ཞིག་ཅེས་སྦྱར། །
ཞེས་པས། སྤང་བ་ལ་ནི་འདུ་ཤེས་ལས་གཙོ་ཆེར་རང་གི་ཉིད་དོ། །ཞེས་པའི་མདོ་འདིས་
འཁྲུར་འཇུག་དང་རྨེལ་འཇུག་དང་འཐག་འཇུག་དང་རས་ཆེན་བཞག་འཕྱིས་དང་བརྟད་
བྱུང་སྟེ་ལྔ་པོ་ལ་གཞིའི་དངོས་པོ་དེ་རང་གཞན་ཐུན་མོང་བ་ཡིན་ན་ན་སྨད་ཡིན་ཞེས་ལུང་ལས་
གསུངས་པའི་ཤུགས་ཀྱིས་གོང་སྨོས་ལྟུང་བ་ལྔ་པོ་དེ་དག་གི་གཞིའི་དངོས་པོ་ལ་རང་འབའ་
ཞིག་གིས་དབང་བ་ཡན་ལག་ཏུ་དགོས་པ་རེ་རེ་ནས་གསུངས་པ་འདིར་ཚིག་ཚོགས་བསྐྱུངས་
ཤིང་༑ དེ་ལྔ་ལས་གཞན་པའི་བདག་འབྲེལ་གྱི་ལྟུང་བ་རྣམས་ལ་གཞིའི་དངོས་པོ་དེ་རང་
ངམ་རང་གཞན་ཐུན་མོང་དུ་དབང་བ་ཅི་རིགས་པ་ཡན་ལག་ཏུ་དགོས་པ་མདོར་བསྡུས་སྦྱར་
རོ༑ ༑
སྐབས་འདིར། ཁ་ཅིག་ན་རེ། འོ་ན། བརྟད་བྱུང་ཆོས་ཅན། ལུང་ལས་ཁྱོད་ཀྱི་
གཞིའི་དངོས་པོ་ལ་རང་ཁོ་ནར་དབང་བ་དང་དེར་འདུ་ཤེས་པའི་ཡན་ལག་དགོས་པ་དངོས་
སུ་གསུངས་པར་ཐལ། གོང་སྨོས་ལྟུང་བ་ལྔའི་ནང་དུ་བརྟད་བྱང་ཡོད་པ་གང་ཞིག ལུང་
ལས་ལྟུང་བ་དེ་ལྔ་སོ་སོར་གཞིའི་དངོས་པོ་དེ་རང་ཉིད་འབའ་ཞིག་ལ་དབང་བ་ཡན་ལག་ཏུ་
དགོས་པ་དངོས་སུ་གསུངས་པ་འདོད་པའི་ཕྱིར། འདོད་མི་ནུས་ཏེ། སྤྱིར་བསྟན་སྐབས་

སུ༑ རང་གི་དོན་ཉིད་གཙོ་ཆེར་ཡོད་པའོ། །ཞེས་པའི་སྐབས་སུ། རང་དོན་གྱི་བསམ་པ་
ཡན་ལག་ཏུ་དགོས་པའི་ལྟུང་བ་འཆད་པ་ན། བརྟད་བྱུང་ལ་གཞིའི་དངོས་པོ་རང་དབང་
ཞིང་དེར་འདུ་ཤེས་པ་ཡན་ལག་ཏུ་དགོས་པ་མདོར་བསྡུས་སྦྱར་བའི་ཁོངས་སུ་བགྲངས་པའི་
ཕྱིར་ཏེ། སྤྱིར་བསྟན་གྱི་སྡོམ་ལས།
བསམ་པའི་ཡན་ལག་རང་གི་དོན། །གཙོ་ཆེར་ཡོད་གསུངས་མཚོ་ཊཱིཀ་ལས། །
བརྫུན་སྨྲ་འཁྲིག་ཚིག་བསྙེན་བཀུར་དང༌། །ཟླ་འཇོག་དང་ནི་འཁྲུར་འཇུག་དང༌། །
རིན་ཐང་སོ་སོ་བསྐུར་བ་དང༌། །དྲུག་དང་མཐོ་གང་ལམ་དང་རྨེལ། །
མངོན་མཚན་ཉོ་ཚོང་ལྷུང་བཟེད་འཚོལ། །བདེན་སྨྲ་གསོད་པ་ཆུ་ལ་རྩེ། །
ཁབ་རལ་གདིང་གཡན་རས་ཆེན་དང༌། །བདེ་གཤེགས་གྲོང་དང་ཁྱིམ་གཞན་དང༌།།
ཉི་ཤུ་ལྔ་ལ་ཚིག་ཚོགས་བསྐྱངས། །ལེན་དང་སློང་དང་སློང་བར་རིགས། །
སྲིན་བལ་འབའ་ཞིག་ཆ་གཉིས་དང༌། །ཐ་ག་གཉིས་དང་བརྟད་པ་དང༌། །
རས་ཆེན་བསྔོས་དང་གསོག་འཇོག་དང༌། །ཁྲི་དང་གདིང་ལ་རུང་མཐུན་སྦྱར། །
ཞེས་གསུངས་པའི་ཕྱིར། ཟེར།
འདི་ལ། འགའ་ཞིག་གིས་བརྟད་བྱུང་ལ། གཞིའི་དངོས་པོ་རང་ཉིད་འབའ་ཞིག་
དབང་བ་ཡན་ལག་ཏུ་དགོས་པ་ལུང་ལས་དངོས་སུ་གསུངས་ཀྱང་། རང་དོན་གྱི་བསམ་པ་
ཡན་ལག་ཏུ་དགོས་པ་ལུང་ལས་གསལ་ཁ་མེད་པས་རང་དོན་གྱི་བསམ་པ་ཡན་ལག་ཏུ་དགོས་
པ་འདིར་མདོར་བསྡུས་སྦྱར་རོ་ཞེས་ལན་འདེབས་བྱེད་ཀྱང་ད་དུང་དཔྱད་པར་བྱའོ།།
ཡང་སྡོམ་ལས། 
དེ་ནི་བསྔོས་པས་འཆང་གཉིས་འཇོག་གཉིས་བཞིར།
དངོས་པོ་གཞན་བཏང་ལྟུང་མེད་གསུངས་པ་བསྡུས། །

ཞེས་པས། དེ་ནི་བསྔོས་པ་ཉིད་ན་བྲལ་བ་ཉིད་དོ། །ཞེས་པའི་མདོ་འདིས་གོས་ཞག་བཅུ་
འཆང་སྤང་དང་ལྷུང་བཟེད་ཞག་བཅུ་འཆང་སྤང་གཉིས་དང་ཟླ་འཇོག་དང་གསོག་འཇོག་
གཉིས་ཏེ་བཞི་ལ། ལྟུང་བ་དེ་དག་གི་གཞིའི་དངོས་པོ་དེ་གཞན་ལ་བསྔོས་ན་རང་རང་གི་
ལྟུང་བ་མི་བསྐྱེད་ཚུལ་ལུང་ལས་དངོས་སུ་གསུངས་ལ།
ལ་མདོར་བསྡུས་སྦྱར་བའོ། ། ལྐོག་གླུའུཤ་རུ་ཆ་མཉམ། སྤེན་རྟ་ཎ
ཡང་སྡོམ་ལས། 
དངོས་པོ་དེ་ལྟ་བུས། ། 
འཆང་འཇོག་བཞི་ལ་ཞག་ཤན་གསུངས་པ་བསྡུས། །
མ་ཡི་ཆོས་གོས་ཟླ་བ་ཕྱེད་ཕྱེད་དུ། ། 
བྱིན་གྱིས་མ་བརླབས་པ་ལ་མདོར་བསྡུས་སྦྱར། །
ཞེས་པས། དེ་ཡོད་ན་དངོས་པོ་དེ་ལྟ་བུ་གཞན་ལ་ཡང་འབྱུང་བ་ཉིད་དོ། །ཞེས་པའི་མདོ་
འདིས༑ འཆང་འཇོག་བཞི་ལ་ཞག་ཤན་འབྱུང་བ་དངོས་སུ་གསུངས་ལ། མ་ཡི་ཆོས་གོས་
ཟླ་ཕྱེད་ལ་བྱིན་གྱིས་མ་བརླབས་པ་ཡང་ཞག་ཤན་འབྱུང་བ་འདིར་མདོར་བསྡུས་སྦྱར་རོ།།
སྡོམ་ལས།
ལྟུང་དེ་ཡོད་པས་སྤང་བ་ཕོག་པའི་གོས།
མ་སྤང་མི་འཆོས་སྔ་མའི་རྒྱུད་ཀྱི་ནི། ། 
སྤང་བར་འགྱུར་ཞེས་བཅུ་ཚན་དང་པོ་ཡི། །
འཁྲུ་ལེན་སློང་གསུམ་མ་གཏོགས་བདུན་དང་ནི། ། 

ཐ་མའི་ཐོག་མཐའ་གཉིས་ཏེ་དགུ་པོ་ལ།
རེ་རེར་གསུངས་པ་འདིར་བསྡུས་གཞན་ལ་སྦྱར། །
ཞེས་པས། ལྟུང་བ་དེ་ཡོད་ན་ཡོ་བྱད་ཙམ་བདག་གིར་བྱས་པ་ལ་སྤང་བ་ཉིད་དོ། །ཞེས་
པའི་མདོ་འདིས།སྤང་ལྟུང་བཅུ་ཚན་དང་པོའི་འཁྲུ་ལེན་སློང་གསུམ་མ་གཏོགས་བདུན་
དང་༑ བཅུ་ཚན་ཐ་མའི་ལྟུང་བ་ཐོག་མ་ལྷུང་བཟེད་འཚོལ་བ་དང༌། ལྟུང་བ་ཐ་མ་གསོག་
འཇོག་སྟེ་ལྟུང་བ་དགུ་པོ་ལ་སྤང་ཤན་འདེགས་ཚུལ་དངོས་སུ་གསུངས་ལ། དེ་ལས་གཞན་
པའི་སྤང་ལྟུང་རྣམས་སྤང་ཤན་འདེགས་ཚུལ་མདོར་བསྡུས་སྦྱར་བའོ།།
སྡོམ་ལས། 
འདི་ལ་མེད་པས་ཆོས་གོས་སྨན་ལྷུང་བཟེད། །
སྤངས་པ་ཉམས་ན་སྤང་མིན་ལྟུང་བཤགས་ཞེས། །
རེ་རེར་གསུངས་པ་འདིར་བསྡུས་གཞན་ལ་སྦྱར། །
ཞེས་པས། འདི་ལ་མེད་པ་དེ་ཉིད་གཙོ་བོའོ། །ཞེས་པའི་མདོ་འདིས་ཆོས་གོས་འཆང་འཇོག་
དང་སྨན་ཞག་བདུན་པ་དང་། ལྷུང་བཟེད་ལྷག་འཚོལ་གྱི་སྤང་ལྟུང་བྱུང་བ་ལ། གཞིའི་
དངོས་པོ་དེ་མེས་ཚིག་པ་སོགས་ཀྱིས་མེད་པར་གྱར་ན་བཙལ་ཏེ་སྤང་མི་དགོས་པར་ལྟུང་བ་
ཕྱིར་བཅོས་ཆོག་ཅེས་དངོས་སུ་གསུངས་ལ། དེ་དག་ལས་གཞན་པའི་སྤང་ལྟུང་བྱུང་བ་ལ་
ཚུལ་དེ་མདོར་བསྡུས་སྦྱར་བའོ། ། 

རྩ་བའི་ས་བཅད་གསུམ་པ་སྤང་ལྟུང་ཐུན་མོང་བའི་བསྡུས་དོན་འཆད་པ་ནི།
སྡོམ་ལས། 
དེ་ཡང་དུས་དང་འབྲེལ་བའི་ཐུན་མོང་བ། ། 
བདག་པོ་དང་འབྲེལ་ཤན་དང་ཕྱིར་བཅོས་དང༌། ། 
སྤང་བ་དང་པོ་གསུམ་འབྲེལ་ཐུན་མོང་སྟེ། ། 
མདོ་ཚན་བཞི་བཞི་ལྔ་གསུམ་གཅིག་གིས་འཆད། །
ཅེས་པ་ལྟར་རོ།། 
དང་པོ་དུས་འབྲེལ་གྱི་སྤང་ལྟུང་ཐུན་མོང་བ་འཆད་པ་ལ།
སྡོམ་ལས། 
དང་པོར་ཡན་ལག་ཁྱབ་པ་ངོ་བོ་དང༌། །
སེལ་བ་ཅི་འགྱུར་རྒྱུ་མཚན་ལྔ་ཡིས་སོ། །
ཞེས་ས་བཅད་ལྔས་འཆད་དེ། དེ་ལ། ཐོག་མར་དུས་འབྲེལ་གྱི་སྤང་ལྟུང་ཐུན་མོང་བ་འཆད་
བྱེད་ཀྱི་མདོ་བཞི་ངོས་བཟུང་བ་ནི། ཉིན་མཚན་གྱི་དང་པོ་མ་ཡིན་པ་ལ་ཐ་མ་མ་ཡིན་པ་མེད་
པ་ཉིད་དོ། །ཞེས་པ་དང༌། གནས་པ་ལ་ནི་སྦྱོར་བའི་སྣོད་ཉིད་དོ། །ཞེས་པ་དང༌། དེའི་
དང་པོ་ནི་སྐྱ་རེངས་དང་པོ་དེའོ། །ཞེས་པ་དང༌། ལས་ལ་འདས་ན་ནི་ཉི་མ་ཤར་བའི་འོ།།
ཞེས་པ་རྣམས་སོ། །མདོ་ཚན་དང་པོའི་འཆད་ཚུལ། མཚོ་ཊཱིཀ་ལྟར་ན། དེའི་ཤོག ༤29
ལས༑ ཆོས་གོས་ཞག་བཅུ་འཆང་བ་ལ་སོགས་པ་རྣམས་ཀྱི་ཞག་གྲངས་ཐོག་མའི་ཞག་གཅིག་
གི་ཚད་ཇི་ཙམ་ཞེ་ན། ཚེས་གཅིག་ལ་གོས་རྙེད་ན། ཚེས་གཅིག་གི་ཉིན་མཚན་གྱི་དང་པོ་
མ་ཡིན་པ་སྟེ། ཚེས་གཅིག་གི་མཚན་མོ་མཐའ་ཡི་སྐད་ཅིག་ཉིད་ལ་ཞག་གྲངས་དང་པོའི་

ཞག་གཅིག་ཏུ་བརྩི་བ་དེ་ལ་མཚན་མོའི་སྐད་ཅིག་ཐ་མ་མ་ཡིན་པ་སྟེ་ཐུན་ཚོད་སྔ་མ་རྣམས་
ནི་ངེས་བཟུང་གི་ཡན་ལག་ཏུ་མེད་པ་ཉིད་དོ་ཞེས་བསྟན་ཏེ། དོན་དེ་ལྟར། ཊཱིཀྐ་ལས་བཤད་
དོ༑ ༑ཞེས་གསུངས་ལ། མདོ་འདིས་ཞག་གྲངས་དུ་མ་དང་འབྲེལ་བ་དང༌། ཞག་གཅིག་
ཁོ་ན་དང་འབྲེལ་བའི་དུས་འབྲེལ་གྱི་ལྟུང་བ་གཉིས་ཀའི་དབང་དུ་བྱས་ནས།ཞག་གྲངས་
དང་པོའི་དུས་མཚམས་ལ་དོགས་པ་གཅོད་པ་མ་ཟད། ཞག་དང་འབྲེལ་བའི་ལྟུང་བ་དེ་དག་
གི་མཐར་ཐུག་གི་ཡན་ལག་ལ་ཡང་དོགས་པ་གཅོད་པ་ཡིན་ཏེ། ཆོས་གོས་ཞག་བཅུ་འཆང་
བ་ལྟ་བུའི་ཞག་གྲངས་ཐ་མའི་ཉིན་མཚན་གྱི་དང་པོ་མ་ཡིན་པ་སྟེ་མཐའི་སྐད་ཅིག་མཐར་ཐུག་
གི་ཡན་ལག་ཡིན་ལ། ཐ་མ་མ་ཡིན་པ་སྟེ་ཐུན་ཚོད་སྔ་མ་རྣམས་ནི་མཐར་ཐུག་གི་ཡན་ལག་
ཏུ་མེད་པ་ཉིད་དོ་ཞེས་ཀྱང་འཆད་དོ། །ཞེས་གསུངས་པའི་ཕྱིར། འདིར་བསྟན་པའི་ཞག་
དང་འབྲེལ་བའི་དུས་འབྲེལ་གྱི་ལྟུང་བ་རྣམས་ལ་གང་སྦྱར་རྒྱའི་ཡན་ལག་གི་ངོ་བོ་རང་རང་
གི་ཞག་གྲངས་ཀྱི་མཐའི་མཚན་མོ་མཐའི་སྐད་ཅིག་མ་ཡིན་ལ། ཡན་ལག་དེ་ནི། འདིར་
ཊཱིཀྐས་དངོས་སུ་བསྟན་ཚོད་ཀྱི་དབང་དུ་བྱས་ན། ལྟུང་བ་བཅོ་ལྔ་ལ་ཡན་ལག་གི་ཁྱབ་པ་
སྦྱོར་ལ། དེའི་ཚུལ་ནི།
སྡོམ་ལས།
དང་པོ་དུས་འབྲེལ་ལྟུང་བ་བཅུ་དགུ་སྟེ། །
པ་ཤ་འཆང་གཉིས་འཇོག་གཉིས་འཕྱིས་གཉིས་འབྲལ་གཉིས་འཆབ། །
ནུབ་ལྷག་བུད་མེད་དམག་ནང་སྣང་བཅས་ཉལ། །
སྤངས་པ་རྗེས་ཕྱོགས་བསྙིལ་དང་ལྷན་ཅིག་ཉལ། །
དངོས་བསྟན་བཅོ་ལྔ་རྗེས་ཕྱོགས་ནང་ཚན་ཡིན། །

ཤུགས་བསྟན་སྔས་གཉིས་འཆབ་ཕམ་རེག་ལྟུང་སྟེ། ། 
ཞེས་པའོ། །འདི་ལ་ཁ་ཅིག་ན་རེ། ཤེས་བྱ་ཆོས་ཅན། སྐབས་འདིར་ཡན་ལག་གི་ཁྱབ་
པ་གོང་སྨོས་དུས་འབྲེལ་གྱི་ལྟུང་བ་བཅུ་དགུ་པོ་ཐམས་ཅད་ལ་སྦྱོར་བར་ཐལ། 
སྡོམ་ལས།
དང་པོ་དུས་འབྲེལ་ལྟུང་བ་བཅུ་དགུ་སྟེ། ། 
ཞེས་པའི་དང་པོ་ཞེས་པ་དེ་ཡན་ལག་གི་ཁྱབ་པ་ལ་སྙེགས་པའི་ཕྱིར། འདོད་ན། བརྟད་
བྱུང་བགོས་སྔས་དང་རས་ཆེན་བཙལ་སྔས་གཉིས་ཆོས་ཅན། མཚན་མཐའ་དེ་ཁྱོད་ཀྱི་མཐར་
ཐུག་གི་ཡན་ལག་ཏུ་སྦྱོར་བར་ཐལ། འདོད་པའི་ཕྱིར། འདོད་མི་ནུས་ཏེ་། བརྟད་བྱུང་
བགོས་སྔས་ནི་དགག་དབྱེའི་ཉིན་མའི་སྔ་རོལ་དུ་ཉིན་མཚན་གྱི་དུས་ཚོད་ག་དུས་བགོས་ཀྱང་
དུས་ཚོད་དེ་རང་ལ་ལྟུང་བ་དངོས་གཞི་བསྐྱེད་པ་ལ་ཞག་སྔ་མའི་མཚན་མཐའ་དང་ཞག་ཕྱི་
མའི་མཚན་མཐའ་གང་ཡང་དེའི་མཐར་ཐུག་གི་ཡན་ལག་ཏུ་མི་དགོས་པའི་ཕྱིར་དང་། དེ་
བཞིན་དུ། རས་ཆེན་བཙལ་སྔ་ལ་ཡང་མཚུངས་པའི་ཕྱིར། དེ་ལས་གཞན་དུ་ལྟུང་བ་དེ་
གཉིས་ཀྱི་མཐར་ཐུག་གི་ཡན་ལག་ཏུ་མཚན་མཐའ་དགོས་ན། ལྟུང་བ་དེ་གཉིས་སྐྱ་རེངས་
དང་པོ་ཤར་བ་དང་དུས་མཉམ་དུ་ངེས་པར་བསྐྱེད་དགོས་པ་ལས་དེ་ལྟར་ངེས་པ་མེད་པའི་
ཕྱིར༑ ཟེར།
ཡང་། ལ་ལ་དག་ན་རེ། སྐབས་འདིར་ཡན་ལག་གི་ཁྱབ་པ་སྦྱར་བའི་དུས་འབྲེལ་
གྱི་ལྟུང་བ་ལ་གོང་སྨོས་བཅུ་དགུ་ལས་གཞན་མེད་པར་ཐལ། སྐབས་འདིར་བཅུ་དགུ་ལས་
མ་སྨོས་པ་ལ་རྒྱུ་མཚན་ཡོད་པའི་ཕྱིར། འདོད་མི་ནུས་ཏེ། དགེ་སློང་མའི་མཚན་འབྲལ་

དང་མ་ཡི་ཆོས་གོས་ཟླ་ཕྱེད་བྱིན་གྱིས་མ་བརླབས་པ་དང་། གནས་མེད་ཀྱི་ཉེས་བྱས་གོང་
སྨོས་བཅུ་གཉིས་སོགས་མང་དུ་ཡོད་པ་དེ་དག་ཀྱང་། རང་གི་ཞག་གྲངས་མཐའ་མའི་མཚན་
མཐའི་སྐད་ཅིག་མ་མཐར་ཐུག་གི་ཡན་ལག་ཏུ་དགོས་པའི་ལྟུང་བ་ཡིན་པའི་ཕྱིར། ཞེས་
རྩོད་པ་ལ། ལན་དུ་འགའ་ཞིག་གིས། སྤྱིར་མཚན་མཐའ་མཐར་ཐུག་གི་ཡན་ལག་ཏུ་དགོས་
པའི་དུས་འབྲེལ་གྱི་ལྟུང་བ་ལ། འདིར་བཤད་པའི་བཅུ་དགུ་པོ་གང་རུང་ཡིན་པས་མ་ཁྱབ་
ཀྱང་༑ འདིར་བཅུ་དགུ་བཤད་པ་ནི་འདི་ཐད་ཊཱིཀྐ་རྒྱ་ཆེ་འགྲེལ་གྱི་བསྟན་ཚོད་ཀྱི་དབང་
དུ་བྱས་པ་ཡིན་པས་སྐྱོན་མེད། ཅེས་སྨྲའོ། །དེ་ལ་སླར་ཡང༌། ཁ་ཅིག་སྔ་མ་ན་རེ། སྔས་
གཉིས་ལྟ་བུ་ཊཱིཀྐ་ལས་ཕྱིས་གཉིས་དངོས་སུ་བསྟན་པའི་ཤུགས་ལ་བསྟན་ཚུལ་ཡོད་ཀྱང་། འཆབ་
ཕམ་དང་ཤ་ཐང་རེག་སྟེ་ཉལ་བའི་དུས་འབྲེལ་གྱི་ལྟུང་བ་འདི་གཉིས་ཊཱིཀྐར་ཤུགས་ལ་བསྟན་
ཚུལ་མེད་པའི་ཕྱིར་དང་། གལ་ཏེ་ཞག་དང་འབྲེལ་བའི་དུས་འབྲེལ་དངོས་སུ་བསྟན་པས་
དེ་གཉིས་ཤུགས་བསྟན་དུ་འཇོག་ན། དེ་ལྟར་ན། མཚན་འབྲལ་དང༌། མ་ཡི་ཆོས་གོས་
ཟླ་ཕྱེད་བྱིན་གྱིས་མ་བརླབས་པ་ཡང་ཊཱིཀྐའི་ཤུགས་བསྟན་དུ་འཇོག་རིགས་པར་ཐལ་ལོ་ཞེས་
རྩོད་དོ། །དེ་ལ། ལ་ལས། འཆབ་ཕམ་དང་ཤ་ཐང་རེག་ཏེ་ཉལ་བའི་ལྟུང་བྱེད་གཉིས་
ཊཱིཀྐས་ཤུགས་ལ་བསྟན་ཚུལ་མེད་པ་རྟགས་མ་གྲུབ་སྟེ། གནས་ངན་ལེན་འཆབ་པ་དངོས་
སུ་བསྟན་པའི་ཤུགས་ལ་འཆབ་ཕམ་བསྟན་ཅིང་། བུད་མེད་དང་ལྷན་ཅིག་ཉལ་བའི་ཤུགས་
ལ་ཤ་ཐང་རེག་སྟེ་ཉལ་བའི་ལྟུང་བྱེད་བསྟན་པའི་ཕྱིར། ཟེར། 
ཡང༌། འགའ་རེས། སྐབས་འདིར་དུས་འབྲེལ་གྱི་ལྟུང་བ་ལ་ཉི་ཤུ་འདྲེན་རིགས་
པར་ཐལ། ཊཱིཀྐའི་དངོས་བསྟན་བཅོ་ལྔ་དང་ཤུགས་བསྟན་བཞིའི་སྟེང་དུ། དགེ་སློང་མའི་
ལྷུང་བཟེད་ཞག་གཅིག་འཆང་བ་ཡང་འདྲེན་རིགས་པའི་ཕྱིར་ཏེ། ཊཱིཀྐས། ལྷུང་བཟེད་
ཞག་བཅུ་འཆང་བའི་སྤང་ལྟུང་དངོས་སུ་བསྟན་པས་དེའི་ཤུགས་ལ་དགེ་སློང་མས་བྱིན་གྱིས་

མ་བརླབས་པར་ལྷུང་བཟེད་ཞག་གཅིག་འཆང་བ་བསྟན་ཚུལ་འཇོག་རིགས་པའི་ཕྱིར།
མཚོ་ཊཱིཀ་ལྟར་ན། མདོ་འདི་གཙོ་བོ་གོང་སྨོས་དུས་འབྲེལ་གྱི་ལྟུང་བ་རྣམས་ཀྱི་མཐར་
ཐུག་གི་ཡན་ལག་བསྟན་པའི་གཞུང་ཡིན་ཚུལ་ནི། 
སྡོམ་ལས། 
 དེ་ལས་ཟླ་འཇོག་རས་ཆེན་ཞག་ཕྱིས་དང་། ། 
འཆང་དང་གསོག་འཇོག་དགོན་འབྲལ་ནུབ་ལྷག་ལ། །
སུམ་ཅུ་བཅོ་ལྔ་བཅུ་བདུན་དྲུག་གསུམ་མཐའི། ། 
སྐད་ཅིག་འདས་པ་དགོས་ཞེས་གཞན་རྣམས་ལ། ། 
ཞག་གཅིག་དགོས་ཞེས་རྩ་བར་ཉིན་མཚན་གྱི། །
དང་པོ་མིན་པའམ་མཐར་བསྐྱེད་གསུངས་སོ་ཞེས། །
མཚོ་ཊཱིཀ་ལས་སོ། ། །
ཞེས་པ་ལྟར་རོ། ། 
རིན་ཕྲེང་དང་ཡིག་ཆའི་བཞེད་སྲོལ་ལྟར་ན། ཉིན་མཚན་གྱི་དང་པོ་མ་ཡིན་པ་ལ་ཐ་
མ་མ་ཡིན་པ་མེད་པ་ཉིད་དོ། །ཞེས་པའི་མདོ་འདིའི་དོན་འགྲེལ་ཚུལ་ནི། རིན་ཕྲེང་ཤོག
༢༧༡ ལས། འཆང་འཇོག་བཞི། དགོན་པ་པའི་འབྲལ་སྤང་སྟེ་ལྔ་དང་རུང་མཐུན་སྦྱར་
བའི་འབྲལ་སྤང་སྟེ་དྲུག་གི་སྐབས་སུ་སྣང་བ་དང་མུན་པས་ཁྱད་པར་དུ་བྱས་པའི་སྡེ་ཚན་གཅིག་
ནི་ཉིན་མཚན་ཡིན་ལ། དེ་ཉིད་ཀྱི་དང་པོ་སྐྱ་རེངས་དང་པོ་ཡིན་པར་འོག་ནས་སྟོན་ལ། དེ་
མིན་པ་མཚན་མོ་མཐའི་སྐད་ཅིག་མ་སྟེ། དཔེར་ན། རིག་པའི་མི་མཐུན་ཕྱོགས་ལ་མ་རིག་
པར་བརྗོད་པ་བཞིན་མཚན་མོ་མཐའི་སྐད་ཅིག་མ་དེ་ལ་ཐ་མ་སྐད་ཅིག་མ་གཅིག་པོ་མིན་པ་
སྟེ་མ་གཏོགས་པ་དེའི་མདུན་རོལ་གྱི་དུས་རྣམས་ཞག་ཏུ་མེད་པ་ཡིན་ཏེ། ཞག་ཏུ་མི་བརྩི་

བའི་ཕྱིར་རོ། །ཞེས་གསུངས་ལ། འདི་ལྟར་ན། མདོ་འདི་གོང་སྨོས་དུས་འབྲེལ་གྱི་ལྟུང་
བ་དྲུག་པོ་དེའི་ཞག་གྲངས་དང་པོ་གང་ཡིན་བརྩི་བར་དོགས་པ་གཅོད་བྱེད་ཡིན་གྱི་མཐར་
ཐུག་གི་ཡན་ལག་བསྟན་པའི་དོན་དུ་འགྲེལ་བར་མ་མཛད་དོ། །རིན་ཕྲེང་ལྟར་ན། མདོ་
འདིས་དུས་འབྲེལ་གྱི་ལྟུང་བ་ཇི་ཙམ་བསྟན་པ་ནི།
 སྡོམ་ལས།
རིན་ཆེན་ཕྲེང་བར་ནི།
མདོ་འདིས་འཆང་འཇོག་བཞི་དང་འབྲལ་གཉིས་ཏེ། ། 
དྲུག་པོའི་ཞག་གྲངས་དང་པོའི་དོགས་གཅོད་གཞུང༌། །
ཡིན་གྱི་དུས་འབྲེལ་གཞན་དགུར་མི་སྦྱོར་ཏེ།
ཕྱིས་གཉིས་དང་པོར་དོགས་པ་གཅོད་མི་དགོས།
གཞན་བདུན་མཚན་ཉིད་འོག་ནས་སྟོན་ཕྱིར་གསུངས། །
ཞེས་པའོ། །འདི་ལ། ཁ་ཅིག་ན་རེ། ནུབ་ལྷག་པར་ཉལ་བ་དང་དམག་ནང་གནས་པ་
གཉིས་ཆོས་ཅན། མདོ་དང་པོས་བསྟན་པའི་དུས་འབྲེལ་གྱི་ལྟུང་བར་འཇོག་རིགས་པར་
ཐལ༑ ལྟུང་བ་དེ་གཉིས་ཀྱི་ཞག་གྲངས་དང་པོ་དེ་མཚམས་གང་ནས་བཟུང་བ་དོགས་པ་གཅོད་
དགོས་པའི་ཕྱིར་དང༌། མདོ་གཉིས་པ། འདི་ནི་སྣོད་ཡིན་ནོ། །ཞེས་པས་དེ་ལ་སྦྱོར་ལྟུང་
ཡོད་པ་གསུངས་པ་ཙམ་གྱིས་ལྟུང་བ་དེ་གཉིས་ཀྱི་ཞག་གྲངས་དང་པོ་ལ་དོགས་པ་གཅོད་མི་
དགོས་པ་འཇོག་དཀའ་བའི་ཕྱིར། ཞེས་རྩོད།
ཉིན་མཚན་དང་པོ་མ་ཡིན་པ་ནི་ཞེས་སོགས་ཀྱི་མདོ་འདིའི་དགོངས་པ་རིན་ཕྲེང་ལས་
ཇི་ལྟར་འགྲེལ་ཚུལ་ནི། རིན་ཕྲེང་ཤོག ༡༨༠ ལས། འཆང་འཇོག་བཞི། དགོན་པའི་

འབྲས་སྤང་སྟེ་ལྔ་དང་། རུང་མཐུན་སྦྱར་བ་འབྲལ་སྤངས་ཏེ་དྲུག་གི་སྐབས་སུ་སྣང་བ་དང་
མུན་པས་ཁྱད་པར་དུ་བྱས་པའི་སྡེ་ཚན་གཅིག་ན་ཉིན་མཚན་ཡིན་ལ། ཞེས་དང༌། ༡༨༡
ལས༑ འདི་དུས་འབྲེལ་གྱི་ལྟུང་བ་གཞན་དགུར་མི་སྦྱར་རོ། །འདི་ཞག་དང་པོ་ལ་དོགས་
པ་བཅད་ལ། ཕྱིས་རྣམ་གཉིས་ཞག་དང་པོ་ལ་དོགས་པ་བཅད་མི་དགོས། གཞན་བདུན་
གྱི་མཚན་ཉིད་འོག་ནས་སྟོན་པའི་ཕྱིར་རོ། །ཞེས་གསུངས་ལ།
པཎ་ཆེན་མཆོག་གི་འདུལ་བའི་མཐའ་དཔྱོད་ཤོག ༩༩ ལས་ཀྱང༌། འཆང་འཇོག་
དང་དགོན་པའི་འབྲལ་སྤང་རུང་མཐུན་སྦྱར་བའི་འབྲས་སྤང་སྟེ་དྲུག་བསྐྱེད་པ་ལ།རང་
རང་གི་ཞག་གྲངས་ཀྱི་མཚན་མོ་མཐའི་སྐད་ཅིག་མ་ལ་ལྟོས་དགོས་པར་བསྟན་པའི་ཕྱིར། ཞེས་
དང་༑ དེའི་ཤོག ༡༠༠ ལས། འདི་དུས་འབྲེལ་གྱི་ལྟུང་བ་གཞན་དགུ་ལ་མི་སྦྱོར་ཏེ།
ཞེས་རིན་ཕྲེང་ཇི་ལྟ་བ་བཞིན་གསུངས་སོ། །
རྗེ་བཙུན་ཆོས་ཀྱི་རྒྱལ་མཚན་གྱི་འདུལ་བའི་མཐའ་དཔྱོད་ཤོག ༡༥༢ ལས། བཅོ་
ལྔ་ལས་འཆང་འཇོག་བཞི། དགོན་པ་བའི་འབྲལ་སྤང༌། རས་ཆེན་དང༌། ནུབ་ལྷག་སྟེ་
བདུན་པོ་དེ་བསྐྱེད་པ་ལ་རང་རང་གི་ཞག་གྲངས་ཀྱི་ཐ་མའི་མཚན་མོའི་སྐད་ཅིག་མ་ལ་ལྟོས་
དགོས་པ་ཡིན་ཏེ། ཞེས་རུང་མཐུན་སྦྱར་བའི་འབྲས་སྤང་མ་བགྲངས་པར། རས་ཆེན་
དང་ནུབ་ལྷག་གཉིས་འདྲེན་པར་མཛད་དེ་ལྟུང་བ་བདུན་གྱི་ཞག་གྲངས་དང་པོ་ལ་དོགས་པར་
གཅོད་པར་བསྟན་པར་བཞེད་པ་ཡང་། དེ་ཉིད་ལས། འདི་དུས་འབྲེལ་གྱི་ལྟུང་བ་གཞན་
བརྒྱད་ལ་མི་སྦྱོར་ཏེ། འདི་ཞག་དང་པོ་ལ་དོགས་པ་གཅོད་བྱེད་གང་ཞིག ཕྱིས་གཉིས་
ལ་ཞག་དང་པོར་དོགས་པ་གཅད་མི་དགོས། གཞན་རྣམས་ཀྱི་མཚན་ཉིད་འོག་ནས་སྟོན་
ཕྱིར། ཞེས་གསུངས་སོ། །
ཀུན་མཁྱེན་བླ་མའི་འདུལ་བའི་མཐའ་དཔྱོད་ཤོག ༢༥༠ ལས། དེ་དག་ལས། ཟླ་

འཇོག་གི་དེ། རས་ཆེན་བཞག་འཕྱིས་ཀྱི་ལྟུང་བ། ཞག་བཅུ་འཆང་བའི་དེ། སྨན་ཞག་
བདུན་པའི་དེ། དགོན་པའི་འབྲལ་སྤང༌། ནུབ་ལྷག་ཉལ་གྱི་ལྟུང་བ་རྣམས་ལ་མཚན་མཐའི་
སྐད་ཅིག་མ་ཡན་ལག་ཏུ་དགོས་ཏེ། ཞེས་རུང་མཐུན་སྦྱར་བའི་འབྲལ་སྤང་མ་བགྲངས་པར་
རས་ཆེན་ཞག་འཕྱིས་དང་ནུབ་ལྷག་འདྲེན་པར་མཛད་ལ། ཡང་དེའི་ཤོག ༡༥༡ ལས།
གཉིས་པ་དུས་འབྲེལ་གཞན་བདུན་ལ། མཐའི་སྐད་ཅིག་མའི་སྔོན་གྱི་དུས་སུ་ཡང་མཚན་
མོའི་ཆ་གསུམ་གང་རུང་ལ་སྦྱོར་བའི་ཉེས་པ་བསྐྱེད་པའི་ཕྱིར། ཞེས་གསུངས་སོ། །རིན་
ཕྲེང་རང་ལས་འཆང་འཇོག་བཞི་དང་དགོན་འབྲལ་དང་རུང་མཐུན་སྦྱར་བའི་འབྲལ་སྤང་
སྟེ༑ དྲུག་པོའི་ཞག་གྲངས་དང་པོ་ལ་དོགས་པ་གཅོད་པར་གསུངས་ཀྱི་རས་ཆེན་བཙལ་
སྔ་དང་ཞག་འཕྱིས་གང་ཡང་མ་བགྲངས་ཤིང༌། ནུབ་ལྷག་ནི་གཞན་བདུན་མཚན་ཉིད་འོག་
ནས་སྟོན་ཕྱིར་རོ། །ཞེས་པའི་གྲངས་སུ་ཡོད་པས་ཡིག་ཆ་རྣམ་གཉིས་ཀྱི་དགོངས་པ་རིན་
ཕྲེང་གི་གསུང་ཟིན་དང་ཅུང་མི་མཐུན་པས་ཡིག་ཆ་རྣམ་གཉིས་ཀྱི་དགོངས་པ་ནི་ཡིག་ཆའི་
བཞེད་སྲོལ་འཛིན་པའི་མཁས་པའི་གསུང་རྒྱུན་ལ་གཏུགས་ཏེ་དགོངས་པ་འཚོལ་དགོས་པ་
ལས་གྱ་ཚོམ་དུ་དཔྱད་པར་མི་སྤོབས་སོ། །
སྐབས་འདིར་འགའ་རེས། རས་ཆེན་ཞག་འཕྱིས་དང་ནུབ་ལྷག་གཉིས་ཞག་གྲངས་
དུ་མ་ཡན་ལག་ཏུ་དགོས་པའི་ལྟུང་བ་ཡིན་པས་མདོ་འདིས་དེ་གཉིས་ཞག་གྲངས་དང་པོར་
དོགས་པ་དཔྱོད་མི་དགོས་པའི་རྒྱུ་མཚན་གང་ཡིན་དོགས་སློང་མཛད་པས་དཔྱད་པར་འཚལ་
ཡང་སྐབས་འདིར་ཊཱིཀྐའི་དངོས་བསྟན་གྱི་འབྲལ་གཉིས་ཀྱི་མཚན་གཞི་ལ། མཚོ་
ཊཱིཀ་ཤོག 429 ལས། ཞག་གཅིག་འབྲལ་བའི་སྦྱོར་ལྟུང་མེད་པ་ནི་དགོན་པའི་འབྲལ་
ལྟུང་གི་གནད་ཀྱིས་སོ། །ཞེས་ཞག་གཅིག་འབྲལ་ལྟུང་དང་དགོན་པའི་འབྲལ་ལྟུང་གཉིས་

བགྲངས་ལ། རིན་ཕྲེང་ལས་གོང་སྨོས་ལྟར་དགོན་པ་བའི་འབྲལ་ལྟུང་དང་རུང་མཐུན་སྦྱར་
བའི་འབྲལ་ལྟུང་གཉིས་འདྲེན་པར་མཛད་དེ་བཞེད་ཚུལ་མི་མཐུན་པའི་གནད་དཔྱད་དོ། །
དེ་ནས། སྡོམ་ལས། 
སེལ་བ་ཞག་གྲངས་མཚན་མཐའི་སྔ་རོལ་དུས། ། 
གནས་པ་དང་འབྲེལ་ཉལ་ལྔ་དམག་ན་གནས། ། 
འཆབ་པ་བདུན་ནོ་སྦྱོར་ལྟུང་སྣོད་ཀྱང་ཡིན། ། 
ཆམ་གནང་ཚད་བཟུང་ལྟུང་བ་ཡིན་ཕྱིར་རོ། །
གནང་ལ་ཚད་བཟུང་ཡིན་ཕྱིར་དུས་འབྲེལ་གྱི། །
སྤང་བ་གཞན་ལ་སྦྱོར་ལྟུང་མི་བསྐྱེད་གསུངས། ། 
ཞེས་པ་སྟེ། གནས་པ་ལ་ནི་སྦྱོར་བའི་སྣོད་ཉིད་དོ། །ཞེས་པ་འདིས་བསྟན་ཚུལ་འདི་ལ།
ཁ་ཅིག་ན་རེ། འོ་ན། བྱིན་གྱིས་མ་བརླབས་པར་ཞག་བཅུ་འཆང་བ་ལ། གོས་རྙེད་ནས་
ཞག་བཅུ་པའི་མཚན་མཐའ་མ་འདས་ཀྱི་བར་དེར་གོས་བྱིན་གྱིས་མ་བརླབས་པར་བཞག་པ་
ལ་ཉེས་བྱས་མི་སྐྱེད་པར་ཐལ། གནང་ལ་ཚད་བཟུང་གི་ལྟུང་བ་ཡིན་པའི་ཕྱིར། འདོད་
མི་ནུས་ཏེ། བམ་པོ་ལྔ་བཅུ་པ་ལས། འཆང་བ་དང་འབྲལ་བའི་སྤང་བའི་ལྟུང་བྱེད་ཀྱི་སྦྱོར་
བ་བརྩམས་ནས་དངོས་གཞི་ལ་མ་ཐུག་གི་བར་དུ་ཉེས་བྱས་སོ། །ཞེས་དང༌། འདུལ་བ་
བསྡུས་པ་ལས་ཀྱང་། ཉིན་རེ་ལ་ཉེས་བྱས་རེ་རེའོ། །ཞེས་གསུངས་པའི་ཚུལ་མཚོ་ཊཱིཀ་
ལས་གསུངས་པའི་ཕྱིར། ཞེས་རྩོད་པ་ལ། འགའ་ཞིག་གིས། འཆང་འབྲལ་འཇོག་སོགས་
ཀྱི་སྦྱོར་བའི་དུས་ན་བྱིན་གྱིས་བརླབས་པ་སོགས་བྱེད་དགོས་པ་ལ་མི་བྱེད་པའི་སྦྱོར་བ་ལྷོད་
པའི་ཉེས་བྱས་ཡོད་ཀྱང་། དེ་ནི་འཆང་འབྲལ་སོགས་ཀྱི་སྦྱོར་བའི་ཉེས་བྱས་མིན་པས་སྐྱོན་

མེད་དེ། མཚོ་ཊཱིཀ་ཤོག ༤༢༩ ལས། དེ་དག་ནི་རང་གར་འཇོག་པ་སྦྱོར་བ་ལྷོད་པ་
བསླབ་བྱའི་ཉེས་པ་ལ་དགོངས་པ་ཡིན་ནོ། །ཞེས་གསུངས་པའི་ཕྱིར།
ཡང་མའི་རྣམ་འབྱེད་འཆད་སྐབས་མཚོ་ཊཱིཀ་ལས་མའི་ཐུན་མོང་མ་ཡིན་པའི་སྤང་ལྟུང་
བཅུ་བཞིའི་ནང་ནས་ཆོས་གོས་ཉི་མ་དང་པོ་ལ་བྱིན་གྱིས་མ་བརླབས་པ་དེ་དགེ་སློང་ཕ་ལ་ཉེས་
བྱས་སུ་འགྱུར་བར་གསུངས་པས་དགེ་སློང་ཕས་གོས་གསར་དུ་རྙེད་པ་བྱིན་གྱིས་མ་བརླབས་
པར་ཞག་གཅིག་འཆང་བ་ལ་ཉེས་བྱས་སྐྱེས་ན་དེ་ཉིད་གནང་ལ་ཚད་བཟུང་མ་ཡིན་པར་འགྱུར་
བས་དཔྱད་དོ། །
ཡང༌། སྐབས་འདིར་དུས་འབྲེལ་གྱི་ལྟུང་བའི་དོན་འཇོག་ཚུལ་ལ། ཁ་ཅིག་གིས།
དུས་བྱེ་བྲག་ཞིག་དང་འབྲེལ་བའི་ལྟུང་བ་དེ་དུས་འབྲེལ་གྱི་ལྟུང་བའི་དོན་ཡིན། ཟེར། དེ་
ལ༑ འགའ་ཞིག་གིས། འོ་ན། སྡོམ་བསྡུས་ཀྱི་དངོས་གཞི་ཡོངས་སུ་རྫོགས་པའི་ལྟུང་བ་
ཡིན་ན་དུས་འབྲེལ་གྱི་ལྟུང་བ་ཡིན་པས་ཁྱབ་པར་ཐལ། དེ་ཡིན་ན། ཁྱོད་ཀྱི་དོན་དེ་ཚང་
བས་ཁྱབ་པའི་ཕྱིར་ཏེ། དེ་ཡིན་ན། རང་ཉིད་ཀྱི་དངོས་གཞི་གྲུབ་པའི་དུས་དང་འབྲེལ་
བས་ཁྱབ་པའི་ཕྱིར། ཟེར། ཡང་ལ་ལས། ལྟུང་བ་གང་ཞིག་མཚན་མཐའ་མཐར་ཐུག་གི་
ཡན་ལག་ཏུ་དགོས་པ་དེ་དུས་འབྲེལ་གྱི་ལྟུང་བའི་དོན་ཡིན་ཟེར། དེ་ལ། རས་ཆེན་བཙལ་
སྔས་དང་བརྟད་བྱུང་བགོས་སྔས་གཉིས་ཆོས་ཅན། མཚན་ཉིད་དེར་ཐལ། དུས་འབྲེལ་
གྱི་ལྟུང་བ་ཡིན་པའི་ཕྱིར་ཏེ། 
སྡོམ་ལས། 
དང་པོ་དུས་འབྲེལ་ལྟུང་བ་བཅུ་དགུ་སྟེ། ། 
ཞེས་གསུངས་པའི་བཅུ་དགུ་པོ་གང་རུང་ཡིན་པའི་ཕྱིར། འདོད་མི་ནུས་ཏེ། ཞག་སྔ་ཕྱི་
གང་གི་མཚན་མཐའ་དེ། དེ་གཉིས་ཀྱི་མཐར་ཐུག་གི་ཡན་ལག་ཏུ་འཇོག་མི་ནུས་པའི་ཕྱིར་

དང་༑ གཞན་ཡང་ཉལ་བ་ལྔ་དང༌། གནས་ངན་ལེན་འཆབ་པ་དང་། དམག་གནས་
བཅས་ཀྱི་སྦྱོར་ལྟུང་རྣམས་ཆོས་ཅན། མཚན་ཉིད་དེར་ཐལ། དུས་འབྲེལ་གྱི་ལྟུང་བ་ཡིན་
པའི་ཕྱིར། དེར་ཐལ། གནས་པ་ལ་ནི་སྦྱོར་བའི་སྣོད་ཉིད་དོ། །ཞེས་པའི་མདོ་འདི་དུས་
འབྲེལ་གྱི་ལྟུང་བ་འཆད་བྱེད་ཀྱི་མདོ་ཡིན་པའི་ཕྱིར་དང༌། པཎ་ཆེན་བསོད་ནམས་གྲགས་
པ་མཆོག་གིས་ཉིད་ཀྱིས་མཛད་པའི་འདུལ་བའི་མཐའ་དཔྱོད་(རྣམ་འབྱེད།) ཤོག ༡༠༠
འོ་ན་ཉིན་པར་དུས་འབྲེལ་གྱི་ལྟུང་བ་བསྐྱེད་པ་ཡོད་དམ་ཞེ་ན་ཡོད་དེ། དམག་
ནང་དུ་ཉིན་པར་གནས་ན་སྦྱོར་ལྟུང་བསྐྱེད་པའི་ཕྱིར་དང༌། ཞེས་གསུངས་པའི་ཕྱིར་ཞེས་
རྩོད༑
ཡང་། ལས་ལ་འདས་ན་ཉི་མ་ཤར་བའི་འོ། །ཞེས་པའི་མདོ་འདིས། ཚེས་བཅོ་
ལྔར་བྱ་དགོས་པའི་དུས་འབྲེལ་གྱི་གསོ་སྦྱོང་ལྟ་བུ་དེ་ཉིན་མ་གྲུབ་ན། ཚེས་བཅུ་དྲུག་པའི་
སྐྱ་རེངས་དང་པོ་ཤར་ཡང་ཉི་མ་མ་ཤར་གོང་ཙམ་དུ་བྱེད་ན། དུས་འབྲེལ་གྱི་གསོ་སྦྱོང་བྱེད་
པའི་གོ་ཆོད་ཅེས་བསྟན་པ་འདི་ལ། ཁ་ཅིག་གིས་དེ་གོ་མི་ཆོད་པར་ཐལ། ཚེས་བཅོ་ལྔའི་
ནང་དུ་དུས་འབྲེལ་གསོ་སྦྱོང་མ་བྱས་ན། ཚེས་བཅུ་དྲུག་པའི་སྐྱ་རེངས་དང་པོ་ཤར་བ་དང་
དུས་འབྲེལ་གྱི་གསོ་སྦྱོང་མ་བྱས་པའི་ཉེས་པ་སྐྱེས་པས་ཉི་མ་མ་ཤར་ཙམ་དུ་གསོ་སྦྱོང་བྱེད་
ཀྱང་དུས་འབྲེལ་གསོ་སྦྱོང་མ་བྱས་པའི་ཉེས་པ་མི་ཁེགས་པའི་ཕྱིར་ཏེ། དུས་འབྲེལ་གསོ་སྦྱོང་
མ་བྱས་པ་དང་དགག་དབྱེ་མ་བྱས་པ་དང་། དབྱར་གྱི་སྦྱོར་ཆོག་མ་བྱས་པ་དང་དབྱར་རྙེད་
བགོས་ཕྱིས་སོགས་ཀྱི་མཐར་ཐུག་གི་ཡན་ལག་ཚེས་བཅོ་ལྔའི་མཚན་མོ་མཐའི་སྐད་ཅིག་མ་
ལ་འཇོག་དགོས་པའི་ཕྱིར། ཟེར། 

གཉིས་པ་བདག་འབྲེལ་གྱི་ལྟུང་བ་འཆད་པ་ནི། 
དེ་ལ་དང་པོ་བདག་འབྲེལ་གྱི་ལྟུང་བ་འཆད་བྱེད་ཀྱི་མདོ་ཚན་བཞི་བཀོད་པ་ལ།
༡)སྤང་བ་ལ་ནི་འདུ་ཤེས་ལས་གཙོ་ཆེར་རང་གི་ཉིད་དོ། ། 
༢) འདི་ནི་བསྔོས་པ་ཉིད་ན་བྲལ་བ་ཉིད་དོ། །
༣) རབ་ཏུ་བྱུང་བའི་དོན་དུ་ངེས་པར་བྱེད་པ་ཡང་དེ་ཉིད་དོ། ། 
༤)ཆོས་གོས་ལས་ཀྱང་རྣམ་པར་བརྟག་ནའོ། །ཞེས་པའོ། །
བདག་འབྲེལ་ལྟུང་བའང་ཁྱབ་སོགས་ལྔ་ཡིས་ཏེ། །
དང་པོར་སྤང་ལྟུང་བཅོ་བརྒྱད་མཚོ་ཊཱིཀ་ལས། །
འཆང་འཇོག་འཁྲུར་འཇུག་བཅུ་ཚན་བར་པ་དང་། །
སྣོད་འཆང་འཐག་འཇུག་རས་ཆེན་བརྟད་དང་མཐའ། །
ཞེས་གསུངས་ཁ་ཅིག་གཞན་གྱི་མི་སྤོང་ཕྱིར། །
འབྲལ་སྤང་ལ་ཡང་རང་གི་དགོས་སོ་ལོ།
གང་ཟག་ཁྱད་པར་ཅན་གྱི་སྤང་ལྟུང་དང༌། །
སྙིམ་བ་བཅིངས་གྲོལ་སྤང་ལྟུང་མེད་པར་འགྱུར། །
ཞེས་པས་སྤང་ལྟུང་སུམ་ཅུའི་ནང་ནས་བདག་འབྲེལ་གྱི་ལྟུང་བ་བཅོ་བརྒྱད་ཡོད་པ་དེ་དག་
གི་ཡན་ལག་གི་ཁྱབ་པ་གང་ལ་སྦྱར་བའི་གཞི་བསྟན་ནོ། །
སྐབས་འདིར། རྨ་བྱ་སྡོམ་ལས།

འཆང་གཉིས་འཇོག་གཉིས་འཕྱིས་གཉིས་ཐ་ག་གཉིས། ། 
བར་པ་བཅུ་སྟེ་བདག་འབྲེལ་བཅོ་བརྒྱད་དོ།
མཚོ་ཊཱིཀ་འཐག་བསྐྱེད་དོར་ནས་འཁྱུར་འཇུག་བགྲངས། ། 
ཞེས་འཐག་བསྐྱེད་བགྲངས་ལ་འཁྲུར་འཇུག་དོར་བ་དང༌། མཚོ་ཊཱིཀ་ལས་འཐག་བསྐྱེད་
དོར་ཏེ་འཁྲུར་འཇུག་བགྲངས་ཚུལ་གསུངས་པས་འཐག་བསྐྱེད་བདག་འབྲེལ་གྱི་ལྟུང་བ་ཡིན་
ན༑ འདིའི་གཞིའི་དངོས་པོ་རང་དབང་བ་ཡིན་དགོས་ཀྱང་། འདིའི་གཞིའི་དངོས་པོའི་
ཡན་ལག་བགྲངས་པ་ན་མཚོ་ཊཱིཀ་ཏུ། གཞིའི་དངོས་པོ་སྦྱིན་བདག་དེ་ཉིད་ཀྱི་ཡིན་པ་ཞེས་
གསལ༑ རིན་ཕྲེང་འདི་ཐད་ལས། འཆང་འཇོག་འཇུག་འཕྱིས་བརྒྱད། བཅུ་ཚན་བར་
པ་སྟེ་ཞེས་མཚོ་ཊཱིཀ་དང་མཐུན་པས་དཔྱད་པར་ཞུའོ། །
གང་སྦྱར་རྒྱུའི་ཡན་ལག་གི་ངོ་བོ་ནི། མདོ་རྩ་བ་ལས། སྤང་བ་ལ་ནི་འདུ་ཤེས་
ལས་གཙོ་ཆེར་རང་གི་ཉིད་དོ། །ཞེས་གསུངས་པ་ལྟར། གཞིའི་དངོས་པོ་དེ་རང་དབང་
ཞིང་དབང་བར་འདུ་ཤེས་པ་དེ་ཡིན། སེལ་བ་ཞེས་པ་ནི་གོང་སྨོས་ཡན་ལག་དེ་མ་ཚང་བ་
དེ་ལ་བརྗོད་ལ། དེའི་ཚུལ་ཡང་། 
སྡོམ་ལས། 
འདི་ཡི་སེལ་བ་གསུམ་སྟེ་གཞན་གྱི་ལ། །
གཞན་གྱིར་ཤེས་དང་རང་གཞན་ནོར་བ་འོ། །
ཞེས་པ་སྟེ། གཞིའི་དངོས་པོ་དེ་གཞན་གྱི་ཡིན་པ་ལ་གཞན་གྱི་ཡིན་པར་འདུ་ཤེས་པ་དང་།
དངོས་པོ་དེ་རང་གི་ཡིན་པ་ལ་གཞན་གྱི་ཡིན་པར་འདུ་ཤེས་པ་དང་། དངོས་པོ་གཞན་གྱི་
ཡིན་པ་ལ་རང་གིར་ཡིན་པར་འདུ་ཤེས་པའོ། །
སེལ་བ་དེ་གསུམ་ལ་ལྟུང་བ་ཇི་འགྱུར་ནི། 

སྡོམ་ལས། 
གཞན་ལ་གཞན་གྱིར་ཤེས་ན་ཅི་འགྱུར་ནི། ། 
འཆང་གཉིས་ཟླ་འཇོག་འཕྱིས་གཉིས་ལྟུང་མེད་དང༌།
ཆོས་ན་གླང་རིན་ཆེན་རེག་ལ་འབའ་ཞིག་ལྟུང་གཞན་འགྱུར།
ལྷག་མ་བཅུ་གཉིས་རང་རང་ན་སྨད་དོ། ། 
ཞེས་པ་སྟེ། སྤང་ལྟུང་བཅོ་བརྒྱད་ཀྱི་ནང་ནས་འཆང་གཉིས་དང་ཟླ་འཇོག་དང་འཕྱིས་གཉིས་
ཏེ་ལྔ་ལ་ལྟུང་མེད་དུ་འགྱུར་ཞིང་། རིན་ཆེན་རེག་ལ་འབའ་ཞིག་པའི་རིན་ཆེན་ལོངས་པ་
གཞིར་གཏོགས་སུ་གྱུར་ལ། ལྷག་མ་བཅུ་ཚན་དང་པོའི་ནང་གི་འཁྲུར་འཇུག་དང༌། བཅུ་
ཚན་བར་པའི་གསེར་དངུལ་མ་གཏོགས་དགུ་པོ་དང༌། བཅུ་ཚན་ཐ་མའི་འཐག་འཇུག་དང་
གསོག་འཇོག་སྟེ་བཅུ་གཉིས་ལ་ན་སྨད་དུ་འགྱུར་བར་གསུངས་སོ། །འོན་ཀྱང་འདི་ཐད་རིན་
ཕྲེང་ཤོག་༡༨༣ ལས། འཆང་རྣམ་གཉིས། འཕྱིས་རྣམ་གཉིས། འཇོག་རྣམ་གཉིས།
མཐོ་གང་སྟེ་བདུན་ལ་དགག་བྱ་ཅི་ཡང་མེད་པའི་ཕྱིར་ལྟུང་བ་མེད་ལ་ཞེས་གསུངས་པས་བཅུ་
ཚན་བར་པའི་ནང་གི་མཐོ་གང་ཡང་གཞན་ལ་གཞན་གྱིར་ཤེས་པའི་ནང་གི་ལྟུང་མེད་དུ་དང་།
བཅུ་ཚན་ཐ་མའི་གསོག་འཇོག་ཀྱང་བགྲངས་པས་དཔྱད་པར་ཞུའོ། ། 
སྐབས་འདིར། ཁ་ཅིག་གིས། འོ་ན། འཁྲུར་འཇུག་དང་སྲིན་བལ་སོགས་དགུ་
དང་འཐག་འཇུག་གསོག་འཇོག་བཅས་ལ་གཞིའི་དངོས་པོ་གཞན་གྱི་ཡིན་པ་ལ་གཞན་གྱིར་
འདུ་ཤེས་པ་ན་ཆོས་ཅན། དེ་དང་དེའི་ལྟུང་བ་ན་སྨད་མ་ཡིན་པར་ཐལ། དེ་དང་དེའི་ལྟུང་
བ་ཆེས་ན་སྨད་དུ་འགྱུར་བའི་ཕྱིར། དེར་ཐལ། ལྟུང་བ་དེ་དང་དེའི་དངོས་གཞི་རྫོགས་པ་
ལ་ཡན་ལག་གཉིས་མ་ཚང་བ་ཡིན་པའི་ཕྱིར་ཏེ། གཞིའི་དངོས་པོ་དེ་རང་དབང་བ་དང་།
དེར་འདུ་ཤེས་པ་གཉིས་མ་ཚང་བའི་ཕྱིར། ཐལ་འགྱུར་གཉིས་པ་ལ་ཁྱབ་པ་ཡོད་དེ། མདོ་

རྩ་བ་ལས། དུ་མ་མ་ཚང་བ་ལ་ནི་དེ་བས་ཀྱང་ངོ༌། །ཞེས་གསུངས་པའི་ཕྱིར། ཞེས་རྩོད་
པ་ལ་ལན་གདབ་ཚུལ་དཔྱད་པར་བྱའོ། ། 
སེལ་བ་གཉིས་པ་རང་གི་དངོས་པོ་ལ་གཞན་གྱིར་འདུ་ཤེས་ན་ལྟུང་བ་ཅི་འགྱུར་ནི།
སྡོམ་ལས། 
རང་ལ་གཞན་གྱིར་ཤེས་ན་སྔར་ལྟུང་མེད། །
རིན་ཆེན་ལོངས་པ་གཞིར་གཏོགས་ན་སྨད་ལ། ། 
བཅུ་གཉིས་སྔ་མ་ལས་ཀྱང་ན་སྨད་དེ། །
དོན་དང་འདུ་ཤེས་འཕྲད་པ་མེད་ཕྱིར་རོ། །
ཞེས་པ་སྟེ། གཞིའི་དངོས་པོ་དེ་རང་ཉིད་དབང་བ་ཡིན་པ་ལ་གཞན་གྱིར་ཡིན་པ་འདུ་ཤེས་
ཡོད་ན། འཆང་གཉིས་དང་ཟླ་འཇོག་འཕྱིས་གཉིས་ཏེ་ལྔ་ལ་ལྟུང་མེད་དང༌། རིན་ཆེན་
རེག་ནི་ལོངས་པ་གཞིར་གཏོགས་ཀྱི་ན་སྨད་དུ་འགྱུར་ཞིང་འཁྲུར་འཇུག་དང་སྲིན་བལ་སོགས་
དགུ་དང་འཐག་འཇུག་དང་གསོག་འཇོག་སྟེ་བཅུ་གཉིས་ལ་ནི་ཆེས་ན་སྨད་དུ་འགྱུར་ཞེས་པའོ།།
འདི་ལ་ཁ་ཅིག་ན་རེ། འཁྲུར་འཇུག་སོགས་བཅུ་གཉིས་པོ་ཆོས་ཅན། རང་རང་གི་
ཆེས་ན་སྨད་མ་ཡིན་པར་ཐལ། རང་རང་གི་ན་སྨད་ཡིན་པའི་ཕྱིར། དེར་ཐལ། རང་
རང་གི་དངོས་གཞི་རྫོགས་པ་ལ་ཡན་ལག་གཅིག་ཙམ་མ་ཚང་བ་ཡིན་པའི་ཕྱིར་ཏེ། འདུ་
ཤེས་ཀྱི་ཆ་ནས་རང་གིར་ཡིན་པར་འདུ་ཤེས་པ་དེ་མ་གཏོགས་ཡན་ལག་གཞན་ཀུན་ཚང་བའི་
ཕྱིར༑ ཐལ་འགྱུར་གཉིས་པ་ལ་ཁྱབ་པ་ཡོད་དེ། མདོ་རྩ་བ་ལས། འོག་མ་དག་ལ་ནི་གཞན་
ལ་ན་སྨད་པ་ཉིད་དོ། །ཞེས་གསུངས་པའི་ཕྱིར་དང་། གཞི་སྟོད་ཀྱི་སྡོམ་ལས་ཀྱང་། ཆེ་
 ཡན་ལག་གཅིག་ཙམ་མ་ཚང་ན་སྨད་དེ། །
ཞེས་གསུངས་པའི་ཕྱིར། གཞན་ཡང་སྐབས་འདིར། གོང་སྨོས་འཁྲུར་འཇུག་སོགས་བཅུ་

གཉིས་ལ་རང་གི་དངོས་པོ་ལ་གཞན་གྱིར་འདུ་ཤེས་ན་ཆེས་ན་སྨད་སྐྱེ་བའི་རྒྱུ་མཚན་དུ། དོན་
དང་འདུ་ཤེས་འཕྲད་པ་མེད་པའི་ཕྱིར་ཞེས་བཀོད་པ་ལ། ལ་ལས། འོ་ན། གཞིའི་དངོས་
པོ་དེ་གཞན་གྱི་ཡིན་པ་ལ་རང་གི་ཡིན་པར་འདུ་ཤེས་པ་ན་གོང་སྨོས་སྤང་ལྟུང་བཅུ་གཉིས་ལ་
ཆེས་ན་སྨད་སྐྱེ་བར་ཐལ། དེའི་ཚེ་དོན་དང་འདུ་ཤེས་འཕྲད་པ་མེད་པའི་ཕྱིར། འདོད་མི་
ནུས་ཏེ། དེའི་ཚེ་རང་རང་གི་ན་སྨད་ཙམ་སྐྱེ་བའི་ཕྱིར་ཏེ། དེ་ལྟར་འདུ་ཤེས་ན་སྤང་ལྟུང་
བཅོ་བརྒྱད་པོ་ཀུན་ལ་རང་རང་གི་ན་སྨད་དུ་འགྱུར་བའི་ཕྱིར་ཏེ།
སྡོམ་ལས།
གཞན་ལ་རང་གིར་འཁྲུལ་ན་བདག་འབྲེལ་གྱི།
སྤང་བ་བཅོ་བརྒྱད་ཀུན་ལ་ན་སྨད་དོ། ། 
ཞེས་གསུངས་པའི་ཕྱིར་ཞེས་ཀྱང་རྩོད་དོ། །
སེལ་བ་གསུམ་པ་གཞིའི་དངོས་པོ་གཞན་གྱི་ཡིན་པ་ལ་རང་གིར་འདུ་ཤེས་ན་ཅི་འགྱུར་ནི།
སྡོམ་ལས།
 གཞན་ལ་རང་གིར་ཤེས་ན་བདག་འབྲེལ་གྱི། ། ལྟུང་བ་བཅོ་བརྒྱད་ཀུན་ལ་ན་སྨད་དོ། །
ཞེས་པའོ། །
དེ་ནས་སྐབས་འདིར་བདག་འབྲེལ་གྱི་ལྟུང་བའི་གཞི་ཡི་དངོས་པོ་རང་དབང་བ་ཞེས་
པ་དེ་ལ་རང་འབའ་ཞིག་དབང་བའམ་རང་གཞན་ཐུན་མོང་དུ་དབང་བས་གོ་ཆོད་པ་དང་།
རང་འབའ་ཞིག་གིས་དབང་བ་དགོས་པ་སྟེ་རིགས་གཉིས་ཡོད་པ་ལས། དང་པོ་ནི། ཆོས་
གོས་འཆང་འཇོག་གཉིས་དང་ལྷུང་བཟེད་འཆང་བ་དང་གསེར་དངུལ་རེག་པ་སྟེ་བཞི་ཡོད་

པ་ལ་བཞི་པོ་དེར་གང་དང་གང་ལ་ཡན་ལག་དེ་དངོས་སུ་ལུང་ལས་གསུངས་པ་དང་གང་དང་
གང་ལ་མདོར་བསྡུས་སྦྱར་བའི་ཚུལ་ནི།
སྡོམ་ལས། 
ཆོས་གོས་འཆང་འཇོག་གཉིས་ལ་རང་དང་གཞན། ། 
ཐུན་མོང་དབང་ལ་དངོས་གཞིར་གསུངས་པས་ན། །
ལྷུང་བཟེད་འཆང་དང་གསེར་དངུལ་རེག་ལ་སྦྱར། །  
ཞེས་པ་སྟེ་དཀྱུས་ན་གསལ་ལོ། ། 
གོང་སྨོས་སྤང་ལྟུང་བཞི་པོ་མ་གཏོགས་པའི་བདག་འབྲེལ་གྱི་སྤང་ལྟུང་ལྷག་མ་བཅུ་བཞི་
པོ་ཐམས་ཅད་ལ་གཞིའི་དངོས་པོ་དེ་རང་འབའ་ཞིག་དབང་བ་ཡན་ལག་ཏུ་དགོས་པ་ཡིན།
སྤང་བས་འཁྲུར་འཇུག་རྨེལ་འཇུག་འཐག་འཇུག་དང་། ། 
རས་ཆེན་བརྟད་བྱུང་ལྔ་ལ་དངོས་པོ་དེ། །
རང་གཞན་ཐུན་མོང་ཡིན་ན་ན་སྨད་དུ། ། ་
གསུངས་པའི་ཤུགས་ཀྱིས་རང་ཉིད་འབའ་ཞིག་གི །
ཡིན་པ་ཡན་ལག་དགོས་གསུངས་འདིར་བསྡུས་ཤིང་།
ཞེས་པ་ལྟར་ལྟུང་བ་ལྔ་པོ་དེ་ལ་གཞིའི་དངོས་པོ་དེ་རང་གཞན་ཐུན་མོང་དུ་དབང་ན་ན་སྨད་
ཡིན་ཞེས་ལུང་ལས་དངོས་སུ་གསུངས་ལ། འཕྲོད་བདག་འབྲེལ་གྱི་སྤང་ལྟུང་ལྷག་མ་དགུ་
པོ་ལ་ཚུལ་དེ་མདོར་བསྡུས་སྦྱར་བའི་ཚུལ་ནི།
སྡོམ་ལས།
ཆོས་གོས་འཆང་འཇོག་གཉིས་ལ་རང་དང་གཞན། །
ཐུན་མོང་དབང་ལ་དངོས་གཞིར་གསུངས་པས་ན། །

ལྷུང་བཟེད་འཆང་དང་གསེར་དངུལ་རེག་ལ་སྦྱར། །
བཞི་བོ་མ་གཏོགས་འཁྲུར་འཇུག་སོགས་ལྔ་ལ། །
ན་སྨད་གསུངས་པས་གཞན་ལ་མདོར་བསྡུས་སྦྱར།
ཞེས་པའོ། ། 
སྡོམ་ལས། ། 
སྤང་ལྟུང་དེ་དག་སྤོང་བའི་ཐབས་ནི།
སྤང་ལྟུང་བཅོ་བརྒྱད་མི་འབྱུང་ཐབས་གསུམ་སྟེ། །
བསྔོས་དང་གཞན་ཕྱིར་བསྲེལ་དང་རྣམ་བརྟགས་སོ། །
རྣམ་བརྟགས་ཆོ་ག་ལྷག་པོའི་ཆོ་ག་འོ། ། 
ཞེས་སོ།། 
སྐབས་འདིར་ཁ་ཅིག་ན་རེ། འོ་ན། བརྟད་བྱང་ཆོས་ཅན། ཁྱོད་ཀྱི་གཞིའི་དངོས་
པོ་དེ་རང་གཞན་ཐུན་མོང་དུ་དབང་བ་ཡིན་ན་རང་གི་ན་སྨད་དུ་འགྱུར་བ་ཐལ།
སྡོམ་ལས། 
བཞི་པོ་མ་གཏོགས་འཁྲུར་འཇུག་སོགས་ལྔ་ལ། །
ན་སྨད་གསུངས་བསྡུས་གཞན་ལ་མདོར་བསྡུས་སྦྱར། ། 
ཞེས་གསུངས་པའི་དོན་གྲུབ་པའི་ཕྱིར། འདོད་མི་ནུས་ཏེ། འདིའི་གཞིའི་དངོས་པོ་ནི། སྡོམ་
ལས༑
དངོས་པོ་དབྱར་གྱི་རྙེད་པ་ཡིན། །
ཟས་རྙེད་མིན་ཞིང་བརྟད་བྱུང་མིན། ། 
རུང་དང་ཚད་ལྡན་རྣམ་པ་ལྔ༌། ། 

ཞེས་གསུངས་པ་ལྟར་དབྱར་གནས་པའི་དགེ་འདུན་ཐུན་མོང་ལ་ཕུལ་བའི་ཟས་ལས་གཞན་
པའི་རྙེད་པ་དེ་ཡིན་པ་གང་ཞིག དེ་ནི་རང་གཞན་ཐུན་མོང་ལ་དབང་བ་ཡིན་པའི་ཕྱིར་ཏེ།
དབྱར་གནས་པའི་དགེ་འདུན་སྤྱི་ལ་དབང་བ་ཡིན་པའི་ཕྱིར་དང་། གཤམ་དུ་སྤྱིར་བསྟན་
སྐབས༑ མདོ་རྩ་བ་ལས། རང་གི་དོན་ཉིད་གཙོ་ཆེར་ཡོད་པ་ལའོ། །ཞེས་རང་དོན་ཡན་
ལག་ཏུ་དགོས་པའི་ལྟུང་བ་ལ་མཚོ་ཊཱིཀ་ལྟར་ན། སྡོམ་ལས། 
རྫུན་སྨྲ་འཁྲིག་ཚིག་བསྙེན་བཀུར་དང༌། །ཟླ་འཇོག་དང་ནི་འཁྲུར་འཇུག་དང༌། །
རིན་ཐང་སོ་སོར་བསྐུར་བ་དང༌། །དྲུག་དང་མཐོ་གང་ལམ་དང་རྨེལ། །
མངོན་མཚན་ཉོ་ཚོང་ལྷུང་བཟེད་འཚོལ། །བདེན་སྨྲ་བསོད་པ་ཆུ་ལ་རྩེ། །
ཁབ་རལ་གདིང་གཡན་རས་ཆེན་དང༌། །བདེ་གཤེགས་གྲོང་དང་ཁྱིམ་གཞན་དང༌།།
ཉི་ཤུ་ལྔ་ལ་ཚིག་ཚོགས་བསྐྱུངས། །ཐ་ག་གཉིས་དང་བརྟད་པ་དང༌། ། 
རས་ཆེན་བསྔོ་དང་གསོག་འཇོག་དང༌། །ཁྲི་དང་གདིང་ལ་རུང་མཐུན་སྦྱར།
རྐུ་དང་འཆང་གཉིས་གསེར་དངུལ་ལེན། །འཕྱ་དང་སྦྱོར་བཅུག་དོ་གསུམ་ཙམ། །
བདུན་པོ་དེ་དང་བརྟད་པ་ནི། །རང་གཞན་ཐུན་མོང་དོན་ལས་སྐྱེ། ། 
ཞེས་ཚིག་ཚོགས་བསྐྱུངས་པ་ཉེར་ལྔའི་སྟེང་མདོར་བསྡུས་སྦྱར་བ་བཅུ་བཞི་དང་། དེའི་སྟེང་
རྐུ་སོགས་བདུན་བསྣན་པས་བཞི་བཅུ་ཞེ་དྲུག་ལ་ཀུན་སློང་རང་དོན་དུ་བྱེད་པའི་ཡན་ལག་
སྦྱར་ལ། དེ་དག་ལས་རྐུ་སོགས་བདུན་དང་བརྟད་བྱུང་སྟེ་བརྒྱད་ནི་རང་གཞན་ཐུན་མོང་
བའི་བསམ་པས་ཀྱང་བསྐྱེད་པར་གསུངས་པས་བརྟད་བྱུང་གི་གཞིའི་དངོས་པོ་ལ་རང་གཞན་
ཐུན་མོང་ལ་དབང་བས་ཀྱང་དངོས་གཞི་རྫོགས་པར་བསྐྱེད་པ་འཇོག་དགོས་པའི་ཕྱིར། ཟེར།
གཞན་ཡང་། སྤྱིར་བསྟན་གྱི་སྐབས་དེར། རང་དོན་ཡན་ལག་ཏུ་དགོས་པའི་ལྟུང་བ་ཞེ་
དྲུག་གི་ནང་ནས་རང་གཞན་ཐུན་མོང་བའི་དོན་ལས་སྐྱེས་པ་ལ། གོང་དུ་སྡོམ་ལས།

རྐུ་དང་འཆང་གཉིས་གསེར་དངུལ་ལེན། །འཕྱ་དང་སྦྱོར་བཅུག་དོ་གསུམ་ཙམ། །
བདུན་པོ་དེ་དང་བརྟད་པ་ནི། །རང་གཞན་ཐུན་མོང་དོན་ལས་སྐྱེ། །
ཞེས་ལྟུང་བ་བརྒྱད་པོ་འདི་ཁོ་ན་བཤད་པས་དེ་ལྟར་ན། ལྷག་མ་སུམ་ཅུ་སོ་བརྒྱད་པོ་ནི་རང་
ཁོ་ནའི་དོན་ཅན་དུ་གྲུབ་ལ། དེ་དག་གི་ནང་ན་ཟླ་འཇོག་ཡོད་པས། ཟླ་འཇོག་ཆོས་ཅན།
གཞིའི་དངོས་པོ་རང་ཁོ་ན་དབང་བ་དགོས་པར་ཐལ། རང་ཁོ་ནའི་དོན་ཡན་ལག་ཏུ་དགོས་
པའི་ལྟུང་བ་ཡིན་པའི་ཕྱིར། འདོད་མི་ནུས་ཏེ། སྐབས་འདིར།
ཆོས་གོས་འཆང་འཇོག་གཉིས་ལ་རང་དང་གཞན། ། 
ཐུན་མོང་དབང་ལ་དངོས་གཞིར་གསུངས་པས་ན།
ཞེས་གསུངས་པའི་དོན་གྲུབ་པའི་ཕྱིར། 
གསུམ་པ་ཤན་དང་འབྲེལ་བའི་སྤང་བ་ཐུན་མོང་བ་བཤད་པ་ནི།
སྡོམ་ལས།
ཤན་དང་འབྲེལ་བའི་དགོས་དོན་ལ་གཉིས་ཏེ། །
ཞག་ཤན་བཅས་པས་ལྟུང་བ་མི་འབྱུང་བའི། །
ཐབས་ལ་བརྩོན་ཞིང་ཤན་ལྟུང་ལ་འཇིགས་ནས། །
ཡོ་བྱད་བྱིན་རླབས་སོགས་ལ་འཇུག་པ་འོ། །
སྤང་ཤན་བཅས་པས་ལྟུང་བ་དག་ཐབས་བརྩོན། །
སྤང་ཤན་གྱིས་འཇིགས་མྱུར་དུ་ཕྱིར་བཅོས་འགྱུར། །
ཞེས་པས་ཞག་ཤན་དང་སྤང་ཤན་བཅས་པའི་དགོས་པ་བསྟན་ནོ། །

ཤན་གྱི་བསྡུས་དོན་འཆད་པ་ནི། 
ཤན་དང་འབྲེལ་བ་ལྟུང་བ་འཆད་བྱེད་ཀྱི་མདོ་ཚན་ལྔ་བཀོད་ན། 
༡) འདི་ལ་རྗེས་སུ་ཞུགས་པ་ཉིད་ཀྱང་ཉམས་པ་ཡིན་ནོ། ། 
༢) རང་བཞིན་ལས་ཉམས་ན་ཡང་ངོ་། །
༣) དེ་ཡོད་ན་དངོས་པོ་དེ་ལྟ་བུ་གཞན་ལ་ཡང་འབྱུང་བ་ཉིད་དོ། ། 
༤)ཞག་བདུན་པ་ལ་ནི་རིགས་མཐུན་པའིའོ། །
༥)ལྟུང་བ་དེ་ཡོད་ན་ཡོ་བྱད་ཙམ་བདག་གིར་བྱས་པ་ལ་སྤང་བ་ཉིད་དོ། །ཞེས་པའོ། །
སྡོམ་ལས།
བསྡུས་དོན་ཁྱབ་པ་དབྱེ་བ་མཚན་ཉིད་དང༌། །
བརྡེག་དུས་ངོ་བོ་སྒྲ་བཤད་དྲུག་གིས་འཆད།།
ཅེས་ས་བཅད་དྲུག་ལས་དང་པོ་ཡན་ལག་གི་ཁྱབ་པ་ནི། 
སྡོམ་ལས། །
ཞེས་ཚིག་ཚཞག་ཤན་འཆང་གཉིས་འཇོག་གཉིས་མའི་ཆོས་གོས། །
ཟླ་བ་ཕྱེད་ཕྱེད་མ་བརླབས་ལྔ་ལ་སྟེ། །
སྤང་ཤན་དམན་པའི་སྤང་ལྟུང་ཀུན་ལ་སྦྱར། །
ཁྱད་ཅན་ལ་མིན་དངོས་པོ་སྤང་མིན་ཕྱིར། །
ཞེས་པའོ། །
སྐབས་འདིར། ཁ་ཅིག་ན་རེ། གང་ཟག་དམན་པའི་སྤང་ལྟུང་ཡིན་ན། ཁྱོད་ལ་

སྤང་ཤན་བརྡེག་ཚུལ་སྦྱར་དུ་ཡོད་པས་ཁྱབ་པར་ཐལ། སྡོམ་ལས། 
སྤང་ཤན་དམན་པའི་སྤང་ལྟུང་ཀུན་ལ་སྦྱར། །
ཞེས་གསུངས་པའི་ཕྱིར། འདོད་ན། དེ་ཡིན་ན་ཕྱིར་བཅོས་ལ་འཇུག་པ་ན་གང་ལ་སྤང་
ལྟུང་ཕོག་པའི་དངོས་པོ་དེ་ཞག་གཅིག་གནས་གཞན་དུ་སྤང་དགོས་པས་ཁྱབ་པར་ཐལ། འདོད་
པའི་ཕྱིར། འདོད་ན། དགེ་སློང་མ་ཡི་སྙིམ་པ་བཅིངས་གྲོལ་གྱི་སྤང་ལྟང་ཆོས་ཅན། དེར་
ཐལ༑ འདོད་པའི་ཕྱིར། འདོད་མི་ནུས་ཏེ། སྡོམ་ལས། 
གང་ཟག་ཁྱད་པར་ཅན་གྱི་སྤང་ལྟུང་དང་། །
སྙིམ་པ་བཅིངས་གྲོལ་སྤང་ལྟུང་མེད་པར་འགྱུར། ། 
ཞེས་གང་ཟག་ཁྱད་པར་ཅན་གྱི་སྤང་ལྟུང་དང་སྙིམ་པ་བཅིངས་གྲོལ་གྱི་སྤང་ལྟུང་གཉིས་སྤང་
ལྟུང་ཡིན་ཡང་དངོས་པོ་སྤང་དུ་མེད་པར་གསུངས་པའི་ཕྱིར་དང༌། བགོ་རིས་སུ་མ་བཅད་
པའི་དགེ་འདུན་དབང་བའི་ཆོས་གོས་འབྲལ་ལྟུང་སོགས་ཀྱང་ཆོས་ཅན། དེར་ཐལ། འདོད་
པའི་ཕྱིར། འདོད་མི་ནུས་ཏེ། དེ་དག་ཕྱིར་བཅོས་པའི་ཚེ་གཞིའི་དངོས་པོ་སྤང་མི་དགོས་
པར་གསུངས་པའི་ཕྱིར། ཞེས་ཟེར་བས་དཔྱད་པར་བྱའོ། ། 
གཉིས་པ་ཤན་གྱི་དབྱེ་བ་ནི།
སྡོམ་ལས།
དབྱེ་བ་ཞག་ཤན་སྤང་ཤན་དང་པོ་ལ། །
གོས་དང་ལྷུང་བཟེད་ཤན་ལའང་ཁྱད་པར་ཅན། ། 
ཡིན་མིན་གཉིས་གཉིས་བྱིན་གྱིས་མ་བརླབས་པས། །
མ་བརླབས་ལ་ཞུགས་ཁྱད་མིན་མ་བརླབས་པས། །

བརླབས་ལ་ཞུགས་པ་ཁྱད་པར་ཅན་ཡིན་ཏེ།
ཕྱི་མར་མཉམ་དང་མི་མཉམ་འདྲེ་ཚུལ་གཉིས། །
ཞེས་པས་ཤན་རྡེག་བྱེད་བྱིན་གྱིས་མ་བརླབས་པས་བརྡེག་བྱ་བྱིན་གྱིས་མ་བརླབས་པ་ལ་ཤན་
བརྡེགས་པ་ནི་ཞག་ཤན་ཁྱད་པར་ཅན་མ་ཡིན་པ་དང་། རྡེག་བྱེད་བྱིན་གྱིས་མ་བརླབས་པས་
བརྡེག་བྱ་བྱིན་བརླབས་ཅན་ལ་ཤན་བརྡེགས་ཚེ་ཞག་ཤན་ཁྱད་པར་ཅན་ཞེས་བྱ་ལ། ཞག་
ཤན་ཁྱད་པར་ཅན་ལ་དུས་མཉམ་པ་དང་མི་མཉམ་པའི་ཤན་འདྲེ་ཚུལ་གཉིས་ཡོད་པས་དེ་
གཉིས་ཀྱི་ཚུལ་ནི།
སྡོམ་ལས།
ཚེས་གཅིག་གོས་གཉིས་རྙེད་པས་གཅིག་བྱིན་བརླབས། །
གཅིག་ཤོས་བཞག་ན་བཅུ་གཅིག་སྐྱ་རེངས་ཚེ། ། 
ཤོ་ཕྱི་མར་རང་སྟོབས་སྔ་མར་ཤན་སྟོབས་སོ། ། 
ཞེས་པས་དུས་མཉམ་པས་འདྲེ་ཚུལ་བསྟན་ལ།
མཉམ་པའི་འདྲེས་ཚུལ་འདི་ལ། ཁ་ཅིག་གིས། ཚེས་གཅིག་ལ་གོས་གཉིས་རྙེད་དེ།
གཅིག་བྱིན་གྱིས་བརླབས་ལ། གཅིག་ཤོས་མ་བརླབས་པར་བཞག་པ་ན་ཚེས་བཅུ་གཅིག་
པའི་སྐྱ་རེངས་ཤར་ཚེ་གོས་བྱིན་གྱིས་མ་བརླབས་པ་དེས་བྱིན་གྱིས་བརླབས་པ་དེ་ལ་ཞག་ཤན་
བརྡེགས་པར་མི་འཐད་པར་ཐལ། ཞག་ཤན་བརྡེགས་པའི་དོན་ནི་རྡེག་བྱེད་དེས་བརྡེག་བྱ་
དེ་ལ་ཞག་མ་ལོན་པ་ལོན་པར་བྱེད་པ་ལ་འཇོག་པ་གང་ཞིག སྐབས་འདིར། བརྡེག་བྱ་
རང་ཉིད་བྱིན་གྱིས་མ་བརླབས་པར་ཞག་བཅུ་མ་ལོན་པ་ལོན་པར་བྱེད་པ་མ་ཡིན་པའི་ཕྱིར་

ཏེ༑ རང་ཉིད་བྱིན་གྱིས་བརླབས་ནས་ཞག་བཅུ་ཧྲིལ་པོ་སོང་བའི་ཕྱིར། རྟགས་དང་པོ་
དེར་ཐལ། སྡོམ་ལས། 
བརྡེག་པས་ཞག་མ་ལོན་པ་ལོན་བྱས་ནས། ། །
ཤན་ལྟུང་རྒྱུ་ཚོགས་ཚང་བར་བྱས་པ་ཡིན།།
ཞེས་གསུངས་པའི་ཕྱིར། འི་ཡུལ་ང་
དུས་མི་མཉམ་པའི་འདྲེ་ཚུལ་ནི། 
སྡོམ་ལས།
ཚེས་གཅིག་གོས་རྙེད་ཚེས་ལྔའང་དེ་མཚུངས་རྙེད། །
དྲུག་ལ་སྔ་བྱིན་བརླབས་ཀྱང་ཕྱི་མ་ནི། །
མ་བརླབས་བཞག་ན་བཅུ་གཅིག་སྐྱ་རེངས་ཚེ། །
ཤན་དང་རང་སྟོབས་སྡོམ་པས་སྤང་ལྟུང་འབྱུང༌། ། 
གསུངས་ཕྱིར་ཞག་རེར་ཉེས་པ་ཡོད་དམ་དཔྱད། ། 
ཡོད་ན་གནང་ལ་ཚད་བཟུང་མིན་པར་འགྱུར། ། 
ཞེས་པས་བསྟན་ནོ། །
འདི་ལ་ཁ་ཅིག་ན་རེ། ཚེས་གཅིག་ལ་གོས་གཅིག་རྙེད་ཅིང་ཚེས་ལྔ་ལའང་གོས་གཞན་
ཞིག་རྙེད་པ་ན་སྔ་མ་བྱིན་གྱིས་བརླབས་ཀྱང་ཕྱི་མ་བྱིན་གྱིས་མ་བརླབས་པར་བཞག་སྟེ་ཚེས་
བཅུ་གཅིག་པའི་སྐྱ་རེངས་ཤར་བ་ན་གོས་ཞག་བཅུ་འཆང་སྤང་གི་ལྟུང་བ་འབྱུང་བ་མི་རིགས་
པར་ཐལ། དེའི་ཤན་ལྟུང་དང་རང་སྟོབས་ཀྱི་སྤང་ལྟུང་གང་ཡང་མ་བྱུང་བའི་ཕྱིར། ཁྱབ་
སྟེ༑ ཞག་བཅུ་འཆང་སྤང་གི་ལྟུང་བ་ལ། རང་སྟོབས་དང་ཤན་སྟོབས་ཀྱིས་སྤང་ལྟུང་གཉིས་
སུ་དྲངས་ངེས་པའི་ཕྱིར། དེའི་ཚེ་གོས་བྱིན་གྱིས་མ་བརླབས་པར་ཞག་བཅུ་མ་ལོན་པའི་ཕྱིར་

ཏེ༑ གོས་སྔ་མ་ནི་བྱིན་གྱིས་མ་བརླབས་པར་ཞག་ལྔ་ལས་མ་སོང་ཞིང༌། གོས་ཕྱི་མའང་
དེ་དང་མཚུངས་པའི་ཕྱིར།ཞག་ལྔ་བྱིན་གྱིས་མ་བརླབས་པ་ཙམ་གྱིས་ཀྱང་ཉེས་པ་འབྱུང་
ན་ཞག་བཅུ་འཆང་བ་དེ་གནང་ལ་ཚད་བཟུང་མ་ཡིན་པར་ཐལ་ལོ། །ཞེས་ཟེར་རོ། །
སྨན་ལ་བསྟེན་པའི་ཤན་ལྟུང་འཆད་པ་ནི། ། 
སྡོམ་ལས།
དུས་རུང་ཐུན་ཚོད་འཚོ་བཅངས་སྨན་གསུམ་གྱིས། ། 
རང་སྟོབས་གསོག་འཇོག་བསྐྱེད་ཀྱི་ཤན་སྟོབས་མིན།
སྨན་ཞག་བདུན་པར་བརྡེག་བྱ་རྡེག་བྱེད་གཉིས། །
གང་ལའང་བྱིན་རླབས་མེད་ན་མི་རུང་ཕྱིར། ། 
ཞག་ཤན་ཁྱད་ཅན་ཁོ་ནར་མཚོ་ཊཱིཀ་གསུངས། །
ཞེས་པ་སྟེ་དཀྱུས་ན་གསལ་ལོ། །
ཀུན་མཁྱེན་འཇམ་དབྱངས་བཞད་པ་ནི། སྨན་གྱི་སྨན་ཤན་ལ། ཐུན་ཚོད་དང་།
འཚོ་བཅང་དང་། སྨན་ཞག་བདུན་པ་གསུམ་ཆར་ལ་སྨན་ཤན་བརྡེག་ཚུལ་བཞེད་ཅིང་།
སྨན་ཞག་བདུན་པའི་ཤན་ལ། ཞག་ཤན་ཁྱད་པར་ཅན་ཡིན་མིན་གཉིས་ཡོད་པ་བཅས་བཞེད་
དེ༑ ཉིད་ཀྱིས་མཛད་པའི་འདུལ་བའི་མཐའ་དཔྱོད་གཞི་སྟོད་ཤོག ༢༥༨ ལས། གསུམ་
པ་སྨན་ཤན་ལ། ཞག་བདུན་པའི་དེ། ཐུན་ཚོད་ཀྱི་དེ། ཇི་སྲིད་འཚོ་བཅངས་ཀྱི་ཤན་བྱེད་
ཚུལ་དང་གསུམ། དང་པོ་ལ། ཁྱད་པར་ཅན་དང་ཁྱད་པར་ཅན་མ་ཡིན་པའི་དེ་གཉིས།
དང་པོ་ནི་ཚེས་གཅིག་ལ་བུ་རམ་གཉིས་དུས་མཉམ་དུ་རྙེད་པའི་གཅིག་བྱིན་གྱིས་བརླབས།

གཅིག་ཤོས་མ་བརླབས་པར་ཟ་བའི་ཕྱིར་བཞག ཞག་བརྒྱད་པའི་སྐྱ་རེངས་ཤར་བའི་ཚེ་
སྔ་མ་བྱིན་གྱིས་བརླབས་པའི་བུ་རམ་ལ་རང་སྟོབས་དང་བྱིན་གྱིས་མ་བརླབས་པ་ལ་ཤན་སྟོབས་
ཀྱིས་ཞག་བདུན་པའི་གསོག་འཇོག་གི་སྤང་བ་འབྱུང་བའི་ཕྱིར། ཞེས་གསུངས་པའི་ཕྱིར།
མཐུན་ཚོད་དུ་རུང་བའི་སྨན་གྱི་ཤན་བརྡེག་ཚུལ་ཡང་། དེའི་ཤོག 2༥59 ལས།
གཉིས་པ་མཐུན་ཚོད་ནི་སྐྱུ་རུ་རའི་ཁུ་བ་རྙེད་པ་སྔ་དྲོ་ཐུན་ཚོད་པར་བྱིན་གྱིས་བརླབས་ཏེ། གུང་
ཡོལ་ནས་སྐྱུ་རུ་རའི་ཁུ་བ་རྙེད་པ་བྱིན་ལེན་བྱས་ཏེ་བྱིན་གྱིས་མ་བརླབས་པར་བཞག་པ་ཐུན་
ཚོད་ཀྱི་མཐའ་མཚན་མོའི་ཐུན་དང་པོ་འདས་པ་ཚེ་སྔ་མས་རང་སྟོབས་དང་ཕྱི་མས་ཤན་སྟོབས་
ཀྱི་གསོག་འཇོག་གི་སྤང་བ་བསྐྱེད་པའི་ཕྱིར། ཞེས་གསུངས་པའི་ཕྱིར། ཞང་མང་སྟོབས་
ཇི་སྲིད་འཚོ་བཅངས་ཀྱི་སྨན་ཤན་བརྡེག་ཚུལ་ཡང་། དེའི་ཤོག ༢༦༠ ལས། ནད་
ཇི་སྲིད་འཚོ་བཅངས་ཀྱི་སྨན་གྱི་ཤན་ཁྱད་པར་ཅན་ནི་དུས་མཉམ་པ་ཚེས་གཅིག་ལ་ཨ་རུ་ར་
གཉིས་རྙེད་པའི་གཅིག་ནད་ཇི་སྲིད་འཚོ་བཅངས་སུ་བརླབ་ཅིང༌། གཅིག་ཤོས་མ་བརླབས་
པར་བཞག་ལ་ནད་གསོ་ཤིང་ཞག་གི་མཐའི་སྐྱ་རེངས་དུས་སྔ་མས་རང་སྟོབས་དང་གཅིག་
ཤོས་ཀྱིས་ཤན་གྱི་གསོག་འཇོག་གི་སྤང་བ་བསྐྱེད། མི་མཉམ་པ་སྔ་མ་བྱིན་རླབས་ཅན་གྱིས་
ཕྱི་མ་མ་བརླབས་པ་ལ་ཡང་ནད་གསོ་ཚེ་སྔ་མས་རང་སྟོབས་ཕྱི་མས་ཤན་གྱིས་སོ། །ཁྱད་
པར་ཅན་མ་ཡིན་པ་ནི་ཚེས་གཅིག་གི་ཉིན་ཨ་རུ་ར་རྙེད་པ་ནད་འཚོ་བཅངས་སུ་བརླབས། ཚེས་
ཕྱི་མ་གང་རུང་ལ་རྙེད་པ་ཡང་དེར་བྱིན་གྱིས་བརླབས་ཏེ་བཞག་ཏེ་ནད་གསོ་ཚེ་གཞན་ལ་སྟེར་
བ་སོགས་མ་བྱས་པར་ནད་གསོ་བའི་ཞག་གི་མཐའི་སྐྱ་རེངས་ཤར་ཚེ་གསོག་འཇོག་ཡིན་པའི་
ཕྱིར༑ འདི་དག་ལ་འཕགས་ཡུལ་ན་ཡང་འདོད་ཚུལ་ཡོད་ཀྱང་སློབ་དཔོན་ཡོན་ཏན་འོད་
དང་ཆོས་ཤེས་ཀྱི་བཞེད་པ་དྲི་མེད་ཡིན་པའི་ཕྱིར་ཏེ། རང་གི་རྣམ་བཤད་ལས་དུས་སུ་རུང་
བ་དང་ཐུན་ཚོད་དུ་རུང་བ་དང་འཚོ་བའི་བར་བཅངས་བ་རྣམས་ལ་སྐྱོན་གྱིས་རུང་བ་མ་ཡིན་

པ་ཉིད་དུ་གྱུར་པ་ལ་ཞག་བདུན་པ་ལས་བྱེ་བྲག་འགའ་ཡང་མེད་དོ། །འདིར་ཞག་བདུན་
པ་ཞེས་སྨྲོས་པ་དཔེ་ཙམ་དུ་རིགས་པར་བྱའོ། །ཞེས་གསུངས་པའི་ཕྱིར་དང༌། ཞེས་གསུངས་
པའི་ཕྱིར། 
གསུམ་པ་ཤན་གྱི་མཚན་ཉིད་ནི།
སྡོམ་ལས། 
རྡེག་བྱེད་དེ་ཡིས་རང་གི་བརྡེག་བྱ་ལ།   །
ཉེས་ཞུགས་ཆ་བཞག་ཤུགས་དེ་ཤན་གྱི་དོན། ། 
ཤན་ཤུགས་རྗེས་ཞུགས་རྗེས་འབྲེལ་རྣམ་གྲངས་སོ། །
བཞི་པ་ཤན་བརྡེགས་པའི་དུས་འཆད་པ་ནི། 
སྡོམ་ལས།
བརྡེགས་དུས་རང་རང་ཞག་གྲངས་མཚན་མོའི་མཐར། །
བརྡེགས་པས་ཞག་མ་ལོན་པ་ལོན་བྱས་ནས། ། 
ཤན་ལྟུང་རྒྱུ་ཚོགས་ཚང་བ་བྱས་པ་ཡིན། ། 
སྤང་ཤན་བརྡེགས་དུས་བརྡེག་བྱ་རྙེད་དུས་ནས། །
ཞག་ཤན་ངོ་བོ་བརྡེག་བྱེད་གཞི་ལས་ནི། ། 
ལྟུང་བར་གྱུར་ཞིང་སྤང་དགོས་ཉིད་དུ་འགྱུར། ། 
ཞེས་པས་ཞག་ཤན་དང་སྤང་ཤན་བརྡེགས་པའི་དུས་བསྟན་ལ། སྐབས་འདིར། མཚོ་ཊཱིཀ་
གཞི་སྟོད་ཤོག ༤༤༥ ལས། ཞག་ཤན་བརྡེགས་པའི་དུས་ནི། རང་རང་གི་ཞག་གྲངས་

ཐ་མའི་མཚན་མོ་མཐའི་སྐད་ཅིག་ལ་བརྡེགས་ཏེ། ཊཱིཀ་ལས། ཞག་བཅུ་པའི་སྤང་བ་ལ་
ཐུགས་པ་ན་དེའི་ཤུགས་ཀྱིས་གཞན་ལ་བྱུང་བའི་གོས་ཕྱིས་རྙེད་པ་དེ་ཡང་འཆང་བའི་སྤང་
བར་འགྱུར་རོ། །ཞེས་བཤད་དོ། །ཞེས་ཊཱིཀྐའི་ལུང་ཁུངས་སུ་དྲངས་ཏེ་ཤན་བརྡེགས་དུས་
ནི་རང་རང་གི་ཞག་གྲངས་ཀྱི་ཐ་མའི་མཚན་མཐའི་སྐད་ཅིག་ལ་བརྡེགས་པར་བཞེད་དོ། །
དེ་ལ་ཁ་ཅིག་གིས། འོ་ན། རང་རང་གི་ཞག་གྲངས་ཀྱི་མཚན་མཐར་ཤན་ལྟུང་བྱུང་
བར་ཐལ། དེའི་ཚེ་ཤན་བརྡེགས་པའི་ཕྱིར། ཟེར་ན། མ་ཁྱབ་སྟེ། ཤན་བརྡེགས་པའི་
དོན་ནི་ཤན་ལྟུང་སྐྱེས་པ་ལ་མི་ཟེར་གྱི། ཤན་ལྟུང་གི་དངོས་རྒྱུ་ཚང་བར་བྱས་པ་ལ་བརྗོད་
ཅེས་ལན་འདེབས་པར་མཛད་དོ། །འོན་ཀྱང༌། གོང་དུ་སྨོས་པའི་ཤན་དང་རང་སྟོབས་
སྡོམ་པའི་སྤང་ལྟུང་ལྟ་བུ་ལ་སྦྱར་ན་ཤན་བརྡེགས་དུས་ནམ་འཇོག་དཔྱད་དེ་སྐྱོན་མེད་པའི་
ལན་གདབ་ཚུལ་ཇི་ཡོད་ད་དུང་དཔྱད་པར་ཞུའོ། ། 
རིན་ཕྲེང་ལྟར་ན་ཤན་བརྡེགས་དུས་ནི་བརྡེག་བྱའི་གོས་ཕྱི་མ་རྙེད་དུས་ནས་ཡིན་པར་
བཞེད་དེ། འདི་ཐད་རིན་ཕྲེང་གཞི་སྟོད་ཤོག ༢༧༨ ལས། རྫས་ཤན་འདྲེ་དུས་ནི། ཤན་
བརྡེག་བྱ་དེ་ནམ་གྲུབ་པ་ན་ཤན་འདྲེ་བ་ཡིན་ཏེ། ཞེས་དང༌། ལྟུང་བའི་ཤན་འདྲེ་དུས་ཀྱང་
ཕྱིས་རྙེད་ཀྱི་རྫས་གྲུབ་མ་ཐག་ཡིན་ཏེ། ཞེས་གསུངས་པའི་ཕྱིར། རིན་ཕྲེང་གི་བཞེད་ཚུལ་
དེ་ལ། འགའ་ཞིག་གིས། འོ་ན། ཚེས་གཅིག་ལ་གོས་ཞིག་རྙེད་དེ་བྱིན་གྱིས་མ་བརླབས་
པར་བཞག་ཅིང་། དེ་བཞིན་ཚེས་གཉིས་ལྟ་བུ་ལ་གོས་ཞིག་ཀྱང་རྙེད་པ་ན་གོས་སྔ་མ་རྙེད་
ནས་ཞག་བཅུ་འདས་པ་ན་གོས་ཕྱི་མ་དེ་ལ་ཞག་བཅུ་འཆང་སྤང་གི་ལྟུང་ཤན་བརྡེགས་དུས་
དེ་གོས་ཕྱི་མ་དེ་རྙེད་དུས་ན་ཡིན་པར་ཐལ། འདོད་པའི་ཕྱིར། འདོད་ན། གོས་ཕྱི་མ་དེ་
ནམ་རྙེད་པའི་དུས་དེར། གོས་ཕྱི་མ་ལ་བརྟེན་པའི་ཞག་བཅུ་འཆང་སྤང་གི་ཤན་ལྟུང་དེ་མ་
ཐག་སྐྱེས་པར་ཐལ། དེའི་ཚེ་དེ་ལ་ཞག་བཅུ་འཆང་སྤང་གི་ལྟུང་ཤན་བརྡེགས་པའི་དོན་ཞག་

མ་ལོན་པ་ལོན་པར་བྱས་ནས་དེའི་ཤན་ལྟུང་བསྐྱེད་པའི་རྒྱུ་ཚོགས་ཚང་བར་བྱས་པ་ལ་འཇོག་
དགོས་པའི་ཕྱིར། ཞེས་རྩོད། དེ་ལ། འགའ་ཞིག་གིས་ཐལ་འགྱར་ཕྱི་མ་ལ་ཁྱབ་མེད་ཀྱི་
ལན་བྱ་སྟེ། རིན་ཕྲེང་གི་བཞེད་པ་ལྟར་ན། ཞག་ཤན་ནམ་རྫས་ཤན་བརྡེགས་པའི་དོན་ནི་
རྡེག་བྱེད་དེས་བརྡེག་བྱ་དེ་ལ་རྒྱུན་འབྲེལ་བའི་སྒོ་ནས་ཤན་ལྟུང་འབྱུང་བར་འགྱུར་བའི་ཉེས་
པ་གཞུག་པར་བྱེད་པ་ལ་བཞེད་ཀྱི་ཤན་ལྟུང་སྐྱེ་བའི་རྒྱུ་ཚོགས་ཚང་བ་བྱས་པ་ལ་མི་བཞེད་
དེ༑ འདི་ཐད་རིན་ཕྲེང་གཞི་སྟོད་ཤོག ༢༧༨ ལས། རྡེག་བྱེད་ཀྱི་རྫས་ཀྱི་རང་གི་ཉིད་ཀྱི་
རྒྱུན་འབྲེལ་བ་དེས་བརྡེག་བྱའི་རྫས་ལའང་གོས་པར་བྱས་པ་ཡིན་ཏེ། ཞེས་གསུངས་པའི་
ཕྱིར༑ ཟེར། དེས་ན་འདུལ་འགྲེལ་རྣམ་གཉིས་ཀྱིས་ཤན་རྡེག་ཚུལ་དང་བརྡེགས་དུས་མི་
འདྲ་བར་བཞེད་དོ། ། 
སྐབས་འདིར། ཁ་ཅིག་གིས། དགེ་སློང་མས་རང་གི་གོས་ལྔ་ལས་སྣམ་སྦྱར་ལྟ་བུ་
ཟླ་ཕྱེད་ན་བྱིན་གྱིས་བརླབས་ལ་མཐང་གོས་ལྟ་བུ་མ་བརླབས་པར་ཚེས་བཅུ་དྲུག་པའི་སྐྱ་རེངས་
ཤར་བ་ན་ཆོས་ཅན། མཐང་གོས་ལ་རང་སྟོབས་དང་སྣམ་སྦྱར་ལ་ཤན་སྟོབས་ཀྱི་ལྟུང་བ་
བསྐྱེད་པར་ཐལ། འདོད་པའི་ཕྱིར། འདོད་ན། དེས་གང་ལ་ཤན་བརྡེག་ཡུལ་གྱི་སྣམ་
སྦྱར་དེ་ཆོས་ཅན། ཤན་རྡེཀ་བྱེད་མཐང་གོས་དེ་ལས་སྔར་རྙེད་མ་ཡིན་པས་ཁྱབ་པར་ཐལ།
ཞག་ཤན་བརྡེག་བྱ་དེ་རྡེག་བྱེད་དང་དུས་མཉམ་མམ་ཕྱིས་རྙེད་གང་རུང་ཡིན་དགོས་པའི་ཕྱིར།
འདོད་མི་ནུས་ཏེ། དགེ་སློང་མས་དང་པོ་སྣམ་སྦྱར་ལྟ་བུ་རྙེད་ཅིང་། དེའི་རྗེས་མཐང་གོས་
ལྟ་བུ་རྙེད་དེ་གཉིས་ཀ་བྱིན་གྱིས་བརླབས་པ་ན་སླར་ཡང་ཟླ་བ་ཕྱེད་ཕྱེད་ལ་བྱིན་རླབས་རྒྱབ་
དགོས་པས་དེ་འདྲའི་སྣམ་སྦྱར་ལ་ཟླ་ཕྱེད་ལ་བྱིན་གྱིས་བརླབས་ཤིང་མཐང་གོས་མ་བརླབས་
པར་བཞག་སྟེ་ཚེས་བཅུ་དྲུག་ཤར་བའི་ཚེ་མ་བརླབས་པའི་མཐང་གོས་དེས་བརླབས་པའི་སྣམ་
སྦྱར་ལ་ཤན་བརྡེགས་པའི་ཕྱིར། ཟེར། དེ་ལ། འགའ་ཞིག་གིས་ཤན་བརྡེག་བྱ་ཡིན་ན་

རྡེག་བྱེད་ཀྱི་སྔར་རྙེད་མ་ཡིན་པ་ཞིག་ངེས་པར་དགོས་ཏེ། མཚོ་ཊཱིཀ་ཤོག ༤༤༤(སྔར་
རྙེད་ལ་ཕྱིས་རྙེད་ཀྱིས་ཤན་མི་བརྡེག་པ་ཤན་གྱི་སྤྱི་གཞུང་ཡིན་པའི་ཕྱིར།)ཞེས་གསུངས་པའི་
ཕྱིར༑ ཡང་། ལ་ལས། དགེ་འདུན་གྱི་ཡང་ངོ༌། །ཞེས་པའི་སྐབས་སུ་ཆོས་གོས་འབྲལ་
ལྟུང་ལྟ་བུ་ཕོག་པའི་གཞི་ཡི་ཆོས་གོས་དེ་དགེ་འདུན་གྱི་ཡིན་ན། དེ་ལ་བགོས་རིས་སུ་བཅད་
མ་བཅད་གཉིས་ལས་བགོས་རིས་སུ་མ་བཅད་ན་ཕྱིར་བཅོས་ལ་ཞུགས་པའི་ཚེ་དངོས་པོ་དེ་
སྤང་མི་དགོས་ཏེ། གོས་དེ་དགེ་སློང་གང་ཟག་གིས་སྤང་བར་མི་དབང་བའི་ཕྱིར། ཟེར།
འོ་ན། གཞན་གྱི་གསེར་དངུལ་ལ་རེག་པའི་ལོངས་པ་གཞིར་གཏོགས་ཀྱི་ལྟུང་བྱེད་ལ་སྤང་
ལྟུང་དུ་འདུ་ཤེས་འཁྲུལ་པ་ན་ཕྱིར་བཅོས་བྱེད་པའི་ཚེ་དངོས་པོ་གཞན་གྱི་གསེར་དངུལ་དེ་
སྤང་མི་དགོས་པར་ཐལ། འདོད་པའི་ཕྱིར། འདོད་མི་ནུས་ཏེ། མདོ་རྩ་བ་ལས། ལྟུང་བ་
བྱུང་བ་ལ་ནི་འདུ་ཤེས་ཇི་ལྟ་བ་བཞིན་བསྒྲུབ་པར་བྱའོ། །ཞེས་ལྟུང་བ་ཕྱིར་བཅོས་པ་ན་འདུ་
ཤེས་བཞིན་དུ་ཕྱིར་བཅོས་བྱ་བར་གསུངས་པའི་ཕྱིར་དང་། མཚོ་ཊཱིཀ་གཞི་སྟོད་ཤོག ༤༤༤
ཐད་དུ། སྤང་ལྟུང་བྱུང་བ་རང་སྟོབས་ཀྱིས་སྤང་བ་དང༌། སྤང་ཤན་བརྡེག་པའི་ཤན་སྟོབས་
ཀྱིས་སྤང་བ་དང་སྤང་ལྟུང་དུ་འདུ་ཤེས་འཁྲུལ་སྟོབས་ཀྱིས་སྤང་བའོ། ཞེས་གསུངས་པའི་
ཕྱིར༑ རྩ་བར་འདོད་མི་ནུས་ཏེ། གཞིའི་དངོས་པོ་དེ་གཞན་གྱི་རིན་པོ་ཆེ་དེ་རང་གིས་སྤང་
བར་མི་དབང་བའི་ཕྱིར། ཟེར། 
སྐབས་འདིར། བགོས་རིས་སུ་བཅད་མ་བཅད་ཀྱི་དོན་ལ་རིན་ཕྲེང་ཤོག ༢༨༤ ལས།
རིགས་སུ་བཅད་མ་བཅད་ཀྱི་དོན་འཚོང་བ་དང་སྟེར་བ་ལ་སོགས་ལ་གང་ཟག་དབང་ཆེ་ན་
རིགས་སུ་བཅད་པ་དང་། དགེ་འདུན་དབང་ཆེ་ན་རིགས་སུ་མ་བཅད་པའོ། །ཞེས་གསུངས་
ལ༑ མཚོ་ཊཱིཀ་ཤོག ༤༥༠ ལས། འགྲེལ་ཆུང་ལས་ཀྱང་ཕྱོགས་བཅུའི་དགེ་འདུན་གྱིས་
ནི་སྤང་དུ་མི་དབང་ལ། མཚམས་གཅིག་གི་དགེ་འདུན་གྱིས་ནི་སྤང་དགོས་ཞེས་བཤད་དོ།།

ཞེས་གསུངས་སོ། །དེ་ལ། ལ་ལས། འོ་ན། བགོས་རིས་བཅད་པའི་དགེ་འདུན་གྱི་ཆོས་
གོས་ལྟ་བུ་དེ་སྤང་ལྟུང་ཕོག་ན། དངོས་པོ་དེ་ཕྱིར་བཅོས་ལ་ཞུགས་ཚེ་སྤང་དགོས་པར་ཐལ།
འདོད་པའི་ཕྱིར། འདོད་ན། དེ་ཆོས་ཅན། རང་འབའ་ཞིག་དབང་བ་ཡིན་པར་ཐལ།
ཕྱིར་བཅོས་སྐབས་སྤང་དགོས་པའི་དངོས་པོ་ཡིན་པའི་ཕྱིར། ཁྱབ་སྟེ། པཎ་ཆེན་བསོད་
ནམས་གྲགས་པ་མཆོག་གི་འདུལ་བའི་མཐའ་དཔྱོད་(རྣམ་འབྱེད།)ཤོག 106 ལས།
དེ་ལྟར་གསུངས་པའི་དོན་གྱིས་ནི་ཁྲུ་གང་ཡན་ཆད་ཀྱི་གོས་དང་། བདག་ཉིད་འབའ་ཞིག་
དབང་བྱར་ཡོད་པ་དང་། ད་ལྟ་ལག་ན་ཡོད་པ་སྤང་དགོས་པ་གྲུབ་པས། ཞེས་གསུངས་
པའི་ཕྱིར་དང༌། རྗེ་བཙུན་ཆོས་ཀྱི་རྒྱལ་མཚན་གྱི་འདུལ་བའི་མཐའ་དཔྱོད་ཤོག ༡༥༨ ལས།
སྤང་ལྟུང་ཕྱིར་བཅོས་བྱེད་པའི་ཚེ་ཁྲུ་གང་ལས་ཆུང་བའི་གོས་ཀྱི་དུམ་བུ་དང་། དགེ་འདུན་
གྱི་ཆོས་གོས་དང་། གང་ལ་སྤང་ལྟུང་ཕོག་པའི་ཡོ་བྱད་གཞན་ལ་གཏད་ན་མེད་པ་བཙལ་
ནས་སྤང་དགོས་པ་མ་ཡིན་པར་བསྟན་པ་ཕྱིར། དེ་རྣམས་སྤང་དགོས་པ་ཡང་མ་ཡིན་ཏེ།
དང་པོ་སྤང་རིན་མེད། གཉིས་པ་བདག་ཉིད་གཅིག་པུའི་དབང་བྱ་མ་ཡིན། གསུམ་པ་དེ་
ཉིད་རང་གི་སྤང་པའི་གཙོ་བོ་ཡིན་པའི་ཕྱིར། ཞེས་གསུངས་པའི་ཕྱིར། ཟེར། 
སྨན་ཞག་བདུན་པའི་ཞག་ཤན་བརྡེག་ཡུལ་ལ་བཅས་པ་རིགས་མཐུན་མ་ཟད་དངོས་
པོ་རིགས་མཐུན་དགོས་པའི་ཚུལ་ནི། །
སྡོམ་ལས། 
ལྟུང་དེ་ཡོད་ན་གཞན་ལ་ཤན་འབྱུང་ཡང༌། །
དམིགས་བསལ་ཞག་བདུན་སྨན་ཤན་ནང་ཕན་ཚུན། །
མར་གྱིས་མར་དང་ཧྭགས་ཀྱིས་ཧྭགས་ཁོ་ན། །
ཞེས་པའོ།

སྤང་ལྟུང་སུམ་ཅུ་སོ་སོར་འཆད་པ། 
སྤང་ལྟུང་སུམ་ཅུ་སོ་སོར་འཆད་པ་ལ། བཅུ་ཚན་དང་པོ་ནི། 
སྡོམ་ལས། ། 
འཁྲུར་འཇུག་པ་དང་ལེན་པ་དང༌། ། 
སློང་དང་སྟོད་གཡོག་སྨད་གཡོག་དང༌། ། 
རིན་ཐང་སོ་སོ་བསྐུར་བ་འོ། །
ཞེས་སོ། །དེ་ལས་དང་པོ་གོས་ཞག་བཅུ་འཆང་བའི་སྤང་ལྟུང་འཆད་པ་ན། གླེང་གཞི་ནི་
མཉན་ཡོད་དུ་དགེ་སློང་རྣམས་ཀྱིས་གོས་མང་པོ་འཆང་བ་ལ་བརྟེན་ནས་འདི་བཅས་སོ། །དགག་
བྱ་ནི། འདོད་པ་ཆེ་བའོ། །
ཞག་བཅུ་འཆང་བའི་སྤང་ལྟུང་གི་ངོ་ཏི་ནི།  ཿཋཀ།མོ་ཁྲོཊ་Iས།ཌཞོག་ཅནྟུ་
སྡོམ་ལས། 
ངོ་བོ་རང་ཉིད་དབང་བའི་གོས། །
མ་བརླབས་རང་ངམ་ཤན་སྟོབས་ཀྱིས། །
ཞག་བཅུ་འདས་པ་ལས་གྱུར་པའོ།
ཞེས་སོ། ། 
ཡན་ལག་བརྩི་ཚུལ་མཚོ་ཊཱིཀ་ལྟར་བཀོད་པ་ལ། གཞི་དང༌། བསམ་པ། སྦྱོར་བ།

མཐར་ཐུག་སྟེ་བཞི་ལས། དང་པོ་གཞི་ལ། གང་འཆང་བའི་དངོས་པོ་དང༌། གང་གིས་
འཆང་བའི་རྟེན་གཉིས་ཡོད་པ་ལས། གང་འཆང་བའི་དངོས་པོ་ཆོས་བདུན་ལྡན་ཏེ། གོས་
ཡིན་པ་དང་། རུང་བ་དང་། ཁྲུ་གང་ཡན་གྱི་ཚད་དང་ལྡན་པ་དང་། རང་དབང་བ་དང་།
གནས་སྐབས་དབང་བྱར་ཡོད་པ་དང༌། བྱིན་གྱིས་མ་བརླབས་པའམ། བརླབས་ཀྱང་ཤན་
ཞུགས་པ་དང་བཅས་པ་དང༌། ཟླ་འཇོག་གི་ཁ་བསྐང་བ་ལ་རེ་བ་དང་བཅས་པའི་ཁ་གསོག་
གི་གོས་མ་ཡིན་པ་བཅས་སོ། །གཉིས་པ་གང་གིས་འཆང་བའི་རྟེན་ནི། སྲ་བརྐྱང་བཏིང་
བ་མ་ཡིན་པའོ། །བསམ་པ་ལ། གཞི་ལ་མ་འཁྲུལ་བའི་འདུ་ཤེས་དང་ཀུན་སློང་བྱིན་གྱིས་
མ་བརླབས་པར་ཞག་བཅུར་འཆང་འདོད་རྒྱུན་མི་ཆད་པའོ། །སྦྱོར་བ་ནི་ཞག་བཅུར་འཆང་
བར་ཞུགས་པའོ། །མཐར་ཐུག་གི་ཡན་ལག་ནི། རང་ངམ་ཤན་སྟོབས་ཀྱིས་ཞག་བཅུའི་
མཚན་མོ་མཐའི་སྐད་ཅིག་མའོ། །
དེ་ལ་སྐབས་འདིར། ཁ་ཅིག་གིས། གོང་སྨོས་ཡན་ལག་འདི་དག་ལས་གང་རུང་
མ་ཚང་ན་འཆང་ལྟུང་དངོས་གཞི་མི་སྐྱེ་བས་ཁྱབ་པར་ཐལ། ལྟུང་བ་གང་ཡིན་རུང་ཡན་
ལག་གཅིག་མ་ཚང་ན་ན་སྨད་དང་དུ་མ་མ་ཚང་ན་ཆེས་ན་སྨད་དུ་འགྱུར་བ་སྤྱི་འགྲོ་ཡིན་པའི་
ཕྱིར༑ འདོད་ན། དགེ་སློང་རང་ཉིད་གོས་ཀྱིས་ཕོངས་པ་མ་ཡིན་ཞིང་། བྱིན་གྱིས་མ་
བརླབས་པའི་ཁྲུ་གང་ཡན་གྱི་གོས་དེ་གཞན་གྱི་མཛོད་དུ་འཚུད་དེ་ཞག་བཅུ་འདས་པ་ན་ཆོས་
ཅན༑ དགེ་སློང་དེ་ལ་འཆང་ལྟུང་དངོས་གཞི་མི་སྐྱེ་བར་ཐལ། གནས་སྐབས་དབང་བྱར་
ཡོད་པའི་ཡན་ལག་མ་ཚང་བའི་ཕྱིར། རྩ་བའི་ཐལ་འགྱུར་ལ་འདོད་ལན་བྱེད་མི་ནུས་ཏེ།
བྱིན་གྱིས་མ་བརླབས་པའི་གོས་དེ་གཞན་གྱི་མཛོད་ལྟ་བུར་འཚུད་དེ་གནས་སྐབས་དབང་བྱར་
མེད་པ་ལ། དགེ་སློང་རང་ཉིད་གོས་ཀྱིས་ཕོངས་མ་ཕོངས་གཉིས་ལས་ཕོངས་ན་གོས་དེ་གཞན་
ལ་བསྔོ་བ་མི་རིགས་པས་ཞག་བཅུ་འདས་ན་འཆང་ལྟུང་དངོས་གཞི་མི་སྐྱེ་ཡང༌། གོས་ཀྱིས་

མ་ཕོངས་ན་གོས་དེ་གཞན་ལ་བསྔོ་བར་བྱར་ཡོད་པས་དེ་ལྟར་མ་བསྔོ་པར་ཞག་བཅུ་འདས་
ན་འཆང་ལྟུང་དངོས་གཞི་སྐྱེས་པར་འཇོག་དགོས་པའི་ཕྱིར་ཏེ། མཚོ་ཊཱིཀ་གཞི་སྟོད་འདི་
ཐད་ཤོག ༤༥༣ ལས། བདག་ཉིད་ཆོས་གོས་ཀྱིས་ཕོངས་པར་གྱུར་མ་གྱུར་གཉིས་ལས།
གཉིས་པ་ལྟར་ན་ནི། གོས་དེ་གཞན་ལ་མ་བསྔོས་པར་ཞག་བཅུ་འདས་ན་འཆང་ལྟུང་དུ་
འགྱུར་བ་བདེན་ཡང༌། དང་པོ་ལྟར་ན། ཆོས་གོས་དེ་(བྱིན་བརླབས་མེད་ཅིང་)གཞན་
ལ་མ་བསྔོས་པར་ཞག་བཅུ་འདས་ཀྱང་འཆང་ལྟུང་མི་འབྱུང་སྟེ། ལོངས་སྤྱོད་ཀྱི་བར་ཆད་
ཀྱི་རྐྱེན་དང་ལྡན་པའི་ཕྱིར་རོ། །ཞེས་གསུངས་པའི་ཕྱིར། ཟེར།
ཡང་། འགའ་ཞིག་གིས། ཞག་བཅུ་འཆང་སྤང་གི་ལྟུང་བ་དངོས་གཞི་སྐྱེ་བ་ལ། གཞིའི་
དངོས་པོ་དེ་ཉིད་ཁ་གསོག་གི་གོས་ལ་ཁ་སྐོང་གི་རེ་བ་དང་བཅས་པ་མ་ཡིན་པ་ཞིག་དགོས་
པས་ཁྱབ་པར་ཐལ། ལྟུང་བ་སྐྱེ་བ་ལ་གཞིའི་དངོས་པོ་དེ་གོང་སྨོས་ཆོས་བདུན་ལྡན་དགོས་
པའི་ཕྱིར། འདོད་ན། དགེ་སློང་གིས་ཁ་གསོག་གི་གོས་ལ་ཁ་སྐོང་གོས་རིགས་མི་མཐུན་
པ་ལ་རེ་བ་དང་བཅས་ཏེ་ཞག་བཅུ་འདས་པ་ན་ཆོས་ཅན། ཞག་བཅུ་འཆང་སྤང་གི་ལྟུང་
བ་མི་སྐྱེ་པར་ཐལ། འདོད་པའི་ཕྱིར། ཐལ་འགྱུར་ཕྱི་མ་ལ་འདོད་ལན་གདབ་མི་ནུས་ཏེ།
མཚོ་ཊཱིཀ་ཟླ་འཇོག་ཐད་ཤོག ༤༦༣ ལས། རིགས་མི་མཐུན་པ་ལ་རེ་ཞིག་བཞག་ཏ་མི་
གནང་ལ། བཞག་ན་ཡང་ཞག་བཅུ་པ་ཉིད་དུ་འགྱུར་རོ། །ཞེས་གསུངས་པའི་ཕྱིར།
སྐབས་འདིར། ལ་ལས། ཞག་བཅུ་འཆང་སྤང་དང་ཟླ་འཇོག་གང་གི་དབང་དུ་བྱས་
ཀྱང་༑ གོས་ཁྲུ་གང་བས་ཆུང་བ་བྱིན་རླབས་མ་བྱས་པར་ཞག་ཇི་ཙམ་འཆང་ཡང་ལྟུང་བ་
གཏན་ནས་མི་སྐྱེ་སྟེ། གོས་ཁྲུ་གང་ཡན་ལ་འཆང་སྤང་དང་ཟླ་འཇོག་གི་བཅས་པ་མཛད་
པའི་ཕྱིར་དང༌། གོས་ཁྲུ་གང་མ་ལོངས་པ་རྙེད་པ་ལ་བྱིན་རླབས་བྱ་མི་དགོས་པའི་ཕྱིར་ཏེ།
མེ་ཏོག་ཕྲེང་རྒྱད་ལས།

ཁྲུ་ཡི་ཚད་ལས་ཆུང་བ་ལ། །བྱིན་རླབས་ཡིད་བརྟན་མི་དགོས་སོ། །
ཞེས་གསུངས་པའི་ཕྱིར། ཟེར། དེ་ལ། ཁ་ཅིག་གིས། ཚུལ་དེ་མི་འཐད་པར་ཐལ། དགེ་
སློང་གིས་གོས་ཁྲུ་གང་བས་ཆུང་བ་རྙེད་པ་ན། སེམས་ཀྱིས་བརྟག་པའི་བྱིན་རླབས་མ་བྱས་
པར་ཁ་སྐོང་གི་རེ་བ་མེད་ན་ཞག་བཅུ་འདས་པ་ན་འཆང་ལྟུང་གི་ཉེས་བྱས་དང་། ཁ་སྐོང་
གི་རེ་བ་ཡོད་ན་ཞག་སུམ་ཅུ་འདས་པ་ན་ཟླ་འཇོག་གི་ཉེས་བྱས་སྐྱེ་བའི་ཕྱིར་ཏེ།མདོ་རྩ་ཟླ་
འཇོག་ཐད་ལས། དེ་བས་དམན་པ་ནི་ཆུང་བ་དང་འདྲ་སྟེ་ཉེས་བྱས་སུ་འགྱུར་བ་ཉིད་དོ། །ཞེས་
དང་༑ དེའི་དགོངས་པ་འགྲེལ་བ་ལ་མཚོ་ཊཱིཀ་གཞི་སྟོད་ཤོག ༤༦༨ ལས། དེ་ཡང་
གོས་ཁྲུ་གང་བས་ཆུང་བ་དེ་ཁ་བསྐང་བ་ལ་རེ་བ་མེད་པར་འཆང་ན་འཆང་བའི་ཉེས་བྱས་དང་།
རེ་བ་དང་བཅས་པར་འཇོག་ན་ཟླ་འཇོག་གི་ཉེས་བྱས་སུ་འགྱུར་བ་ཉིད་དོ། །ཞེས་གསུངས་
པའི་ཕྱིར། དེས་ན། མེ་ཏོག་ཕྲེང་རྒྱུད་ལས་དེ་ལྟར་བྱིན་རླབས་མི་དགོས་པར་གསུངས་
པ་མཁན་སློབ་སོགས་ལ་ཡིད་གཏད་དེ་འཆང་བའི་ལྷག་པའི་ཡོ་བྱད་ཀྱི་བྱིན་རླབས་མི་དགོས་
པའི་དོན་ཡིན་གྱི། མཁོ་བའི་ཡོ་བྱད་ཀྱི་བྱིན་རླབས་མི་དགོས་ཞེས་པའི་དོན་མིན་ནོ། །གསུངས་
ཏེ་མཚོ་ཊཱིཀ་ཉི་མའི་འོད་ཟེར་གྱི་དགོངས་པའོ། །
གཉིས་པ་འབྲལ་ལྟུང་འཆད་པ་ལ། གླེང་གཞི་དང༌། དགག་བྱ། ངོ་ཏི། ཡན་ལག་
བརྩི་ཚུལ། དེ་ལས་འཕྲོས་པའི་དོན་བཤད་པ་སྟེ་ལྔ་ལས། དང་པོ་གླེང་གཞི་ནི། མཉན་
ཡོད་དུ་དགེ་སློང་རབ་ཏུ་མང་པོས་ཆོས་གོས་གནས་གཞན་དུ་འབྲལ་བར་བྱེད་པ་ལ་བསླབ་
པ་འདི་བཅས་སོ། །དགག་བྱ་ནི་རབ་བྱུང་གི་རྟགས་ཉམས་པའོ། ། 
ངོ་ཏི་ནི།
སྡོམ་ལས། 
ངོ་བོ་རང་གི་འཚོ་བྱད་དུ། །

བརླབས་པའི་ཆོས་གོས་གཙོ་བོ་གསུམ། ། 
གང་རུང་གནས་དང་མཚམས་སོ་སོར། །
གནས་ཏེ་སྐྱ་རེངས་ཤར་ལས་གྱུར། 
ཞེས་སོ། །ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས།
དང་པོ་གཞི་ལ། གང་དང་འབྲལ་བའི་དངོས་པོ་དང༌། གང་དུ་འབྲལ་བའི་གནས་དང་།
གང་གིས་འབྲལ་བའི་རྟེན་བཅས་གསུམ་ལས། དང་པོ་གང་དང་འབྲལ་བའི་དངོས་པོ་ཆོས་
ལྔ་ལྡན་ཏེ། ཆོས་གོས་གསུམ་པོ་གང་རུང་ཡིན་པ་དང་། འཚོ་བའི་ཡོ་བྱད་ཀྱི་བྱིན་རླབས་
ཡོངས་རྫོགས་དང་ལྡན་པ་དང༌། དགོན་པ་བས་གྲོང་དུ་བཞག་པའི་ཆོས་གོས་མ་ཡིན་པ་
དང་༑ རུང་བ་དང་ཚད་དང་ལྡན་པའོ། །གཉིས་པ་གང་དུ་འབྲལ་བའི་གནས་ནི་ཆོས་གོས་
གང་དུ་བཞག་པའི་གནས་ཉེ་འཁོར་དང་བཅས་པ་ལས་གཞན་ཡིན་པའོ། །གསུམ་པ་གང་
གིས་འབྲལ་བའི་རྟེན་ནི་ཆོས་གསུམ་ལྡན་ཏེ། སྲ་བརྐྱང་བཏིང་བ་མ་ཡིན་པ་དང་། དགོན་
པ་བའི་ཡིད་དམ་དང་མི་ལྡན་པ་དང༌། སྣམ་སྦྱར་གྱི་ཆ་ནས་མི་འབྲལ་བའི་གནང་བ་མ་ཐོབ་
པའོ༑ ༑བསམ་པ་ལ་གཞི་ལ་མ་འཁྲུལ་པའི་འདུ་ཤེས་དང༌། ཀུན་སློང་འབྲལ་འདོད་རྒྱུན་
མི་ཆད་པའོ། །སྦྱོར་བ་ནི་ཆོས་གོས་དང་མཚམས་ཐ་དད་དུ་འབྲལ་བར་བྱེད་པའོ། །མཐར་
ཐུག་གི་ཡན་ལག་ནི། ཞག་གཅིག་གི་མཚན་མཐའི་སྐད་ཅིག་མའོ། །
སྐབས་འདིར། ཁ་ཅིག་ན་རེ། ཆོས་གོས་འབྲལ་ལྟུང་སྐྱེ་བ་ལ་གཞིའི་དངོས་པོ་སྣམ་
སྦྱར་དང་བླ་གོས་མཐང་གོས་གང་ཡིན་ཡང་ཚད་དང་ལྡན་པ་དགོས་པས་ཁྱབ་པར་ཐལ། གོང་
སྨོས་ཆོས་ལྔ་ལྡན་ཚང་དགོས་པའི་ཕྱིར། འདོད་ན། བླ་གོས་ལྟ་བུ་དམ་དུམ་ཏུ་གྱུར་ཏེ་འཁོར་
གསུམ་ཁེབས་ཙམ་ཞིག་ལུས་པ་དེ་ཞག་གཅིག་གནས་གཞན་དུ་འབྲལ་ཏེ་སྐྱ་རེངས་ཤར་བ་

ན་ཆོས་ཅན། ཆོས་གོས་འབྲལ་ལྟུང་མི་སྐྱེ་བར་ཐལ། གཞིའི་དངོས་པོ་དེ་བླ་གོས་ཀྱི་རང་
ཚད་དང་ལྡན་པ་མ་ཡིན་པའི་ཕྱིར་ཏེ། བླ་གོས་དང་སྣམ་སྦྱར་གྱི་ཚད་ནི། སྡོམ་ལས།
སློང་གིས སྣམ་སྦྱར་བླ་གོས་སྲིད་དུ་ཁྲུ་ལྔ་དང༌། ། 
ཞེང་དུ་ཁྲུ་གསུམ་ཆུང་ཚད་ཕྱེད་ཕྱེད་ཕྲི། །
ཞེས་གསུངས་པས་འཁོར་གསུམ་ཁེབས་ཙམ་གྱིས་བླ་གོས་ཀྱི་ཚད་མ་ལོངས་པའི་ཕྱིར། རྩ་
བར་འདོད་མི་ནུས་ཏེ། དེ་ལྟར་གྱུར་པ་ན། འཁོར་གསུམ་ཁེབས་ཙམ་ལུས་པ་དེ་ལ་འཚོ་
བའི་ཡོ་བྱད་ཀྱི་བྱིན་རླབས་དང་ལྡན་པས་དེ་ལ་འབྲལ་ལྟུང་སྲུང་དགོས་པའི་ཕྱིར་ཏེ། མཚོ་
ཊཱིཀ་འདི་ཐད་ཤོག ༤༦༡ ལས། དམ་དུམ་དུ་གྱུར་ཏེ་འཁོར་གསུམ་ཁེབས་པ་ཡན་ཆད་
དུ་ལོངས་ན་གཅིག་ཉིད་ལ་བྱིན་རླབས་ཡོད་ཅིང༌། དེ་ལས་གཞན་ལ་ནི་བྱིན་རླབས་མེད་
དེ༑ ཞེས་གསུངས་པའི་ཕྱིར། གཞན་ཡང་འབྲལ་ལྟུང་དངོས་གཞི་སྐྱེ་བ་ལ། གཞིའི་
དངོས་པོ་དེ་འཚོ་བའི་ཡོ་བྱད་ཀྱི་བྱིན་རླབས་ཡོངས་རྫོགས་དང་ལྡན་པ་དགོས་པར་ཐལ། འདོད་
པའི་ཕྱིར། འདོད་ན། ཆོས་གོས་ཕྱེད་ཚལ་དུ་གྱུར་ནས་དེ་གཉིས་ཆེ་ཆུང་འབྱེད་མི་ཐུབ་
པ་ན་གཅིག་ལ་བྱིན་རླབས་ཡོད་ཅིང་། གཞན་ལ་མེད་པར་གསུངས་པས་དེ་འདྲའི་བྱིན་རླབས་
མེད་པའི་དུམ་ཚལ་དེ་ཞག་གཅིག་གནས་གཞན་དུ་འབྲལ་ན་འབྲལ་ལྟུང་མི་སྐྱེ་བར་ཐལ། དེ་
ལ་བྱིན་རླབས་མེད་པའི་ཕྱིར། ཕྱི་མ་ལ་འདོད་མི་ནུས་ཏེ། མཚོ་ཊཱིཀ་གཞི་སྟོད་ཤོག ༤༦༡
ལས༑ ཆོས་གོས་ཕྱེད་ཚལ་དུ་གྱུར་ཏེ་དེ་གཉིས་བཟང་ངན་མ་ཕྱེད་ན་དོན་ལ་ནི་(འཚོ་བའི་
ཡོ་བྱད་ཀྱི་གོས་རེ་རེར་ངེས་པའི་ཕྱིར་)ཚལ་པ་གཅིག་ལ་ནི་བྱིན་རླབས་ཡོད་ཀྱང་འབྲལ་བ་
ནི་གཉིས་ཀ་ལ་སྲུང་བར་བྱ་སྟེ། ཞེས་གསུངས་པའི་ཕྱིར། ཞེས་རྩོད་པ་ལ་ལན་ཇི་ལྟར་གདབ་
ཚུལ་ཤེས་པར་བྱའོ། །
སྐབས་འདིར་ཆོས་གོས་རྣམ་གསུམ་དང་གདིང་བ་བཅས་ཀྱི་ཚད་བཤད་ན། དེ་ཡང་

གོས་གཞིའི་སྐབས་ཀྱི་སྡོམ་ལས། །
སྣམ་སྦྱར་བླ་གོས་སྲིད་དུ་ཁྲུ་ལྔ་དང༌། ། 
ཞེང་དུ་ཁྲུ་གསུམ་ཆུང་ཚད་ཕྱེད་ཕྱེད་ཕྲི། །
མཐང་གོས་སྲིད་དུ་ལྔའམ་བཞི་དང་ཞེང༌། །
ཁྲུ་དོ་མ་ཆོག་རལ་ཁ་དཔུང་བཅད་གླན། ། 
ཆུང་ཚད་འཁོར་གསུམ་ཁེབས་པ་ཡིས་ཀྱང་རུང་། ། 
ཞེས་དང་། 
གདིང་བ་སྲིད་གསུམ་ཞེང་དོ་སོར་དྲུག་སྟེ། ། 
མ་ཆོག་ཁྲུ་ནི་ཕྱེད་དང་དོ་བསྐྱེད་དོ། ། 
ཞེས་པའོ། །
གནས་གང་དུ་ཆོས་གོས་འབྲལ་ན་འབྲལ་ལྟུང་སྐྱེ་བའི་གནས་སྤྲོས་ཏེ་བཤད་པ་ལ། དེ་
ལ་སྐབས་འདིར་མདོ་རྩ་བ་ལས། མཚམས་བྱས་པ་ལ་ནི་མཚམས་གནས་ཀྱི་མཐའོ། །ཞེས་
སོགས་ཀྱིས་འབྲལ་ལྟུང་སྐྱེ་བའི་གནས་དང་དེ་དག་གི་ཉེ་འཁོར་བརྩི་ཚུལ་བཅས་རྒྱས་པར་
གསུངས་སོ། །
སྐབས་འདིར་མདོ་རྩ་བས་གནས་དང་ཉེ་འཁོར་གྱི་ཚུལ་རྒྱས་པར་བཤད་པ་འདི་ནི་ལུང་
ལས་སྤྲོས་ཏེ་གསུངས་པ་འདིར་བསྡུས་ཏེ་བཤད་པ་མཛད་ལ། ལུང་ལས་གནས་དང་ཉེ་འཁོར་
གྱི་ཚུལ་ཇི་ལྟར་གསུངས་པ་ནི། ལུང་གི་བར་སྡོམ་ལས།
ཁྱིམ་གཅིག་དང་ནི་ཁྱིམ་གཉིས་དང༌། །ཁྱིམ་གྱི་ཚོགས་དང་ལྡན་པ་དང༌། །
རྩིག་པ་རིབ་མ་འོབས་སྐོར་དང༌། །རྣམ་བཞིར་བྱ་བ་གྲོང་དང་ཁྱིམ། །
སྟེན་འགྲོ་མུ་སྟེགས་འཚོང་བརྡལ་དང༌། །ཚོང་ཁང་དགྲ་ཁང་གཡུལ་དང་ནི། །

གཡུལ་ཚོམས་གྲུ་དང་ཤིང་རྟ་དང༌། །ལྗོན་ཤིང་ཀུན་དགའ་རྭ་བ་དང་། ། 
ལམ་དུ་འགྲོ་འགྲེང་འདུག་ཉལ་དང་། །ཐད་ཀར་ཡང་ནི་དེ་བཞིན་ཏེ། ། 
མཚམས་གཞན་ཉལ་བ་ཐ་མ་ཡི། །སྡེ་ཚན་ཡང་དག་བསྡུས་པ་ཡིན། །
ཞེས་པའོ། །ལུང་གི་བར་སྡོམ་དེའི་དོན་མཚོ་ཊཱིཀ་ལས་ཇི་ལྟར་གསུངས་པ་བཀོད་ན། ཁྱིམ་
གཅིག་གི་དང༌། ཁྱིམ་གཉིས་ཀྱི་དང༌། ཁྱིམ་གསུམ་ཡན་འདུས་པའི་གནས་དང་དེ་དག་
ཉེ་འཁོར་དང་། རྩིག་པས་བསྐོར་བ་དང་རིབ་མས་བསྐོར་བ་དང་འོབས་ཀྱིས་བསྐོར་བ་དང་།
རྣམ་བཞི་བྱ་བ་གྲོང་དང་ཁྱིམ། ཞེས་པས། གྲོང་ཉེ་འཁོར་གཅིག་པ་དང་། ཐ་དད་པ་
གཉིས་དང༌། གྲོང་རབ་ཏུ་མང་པོ་ཉེ་འཁོར་གཅིག་པ་དང་ཐ་དད་པ་གཉིས་ཏེ་བཞི་དང་།
དེ་བཞིན་དུ། ཁྱིམ་ཉེ་འཁོར་གཅིག་པ་དང་ཐ་དད་པ་གཉིས་དང༌། ཁྱིམ་རབ་ཏུ་མང་པོ་
ཉེ་འཁོར་གཅིག་པ་དང་ཐ་དད་པ་གཉིས་ཏེ་བཞི་ཚན་གཉིས་སོ། །སྟེན་འགྲོ་ནི་རོལ་མོ་མཁན་
གྱི་གནས་དང་མུ་སྟེགས་པའི་གནས་དང༌། འཚོང་བརྡལ་ནི་ཉི་མོའི་ཚོང་གནས་དང༌། ཚོང་
ཁང་ཉི་མོ་འཚོང་བ་དང་མཚན་མོ་ཚོང་ཟོག་ཉར་བའི་གནས་དང༌། དགྲ་ཁང་ནི་དགྲ་སྲུང་
བའི་གནས་དང༌། གཡུལ་ནི་ལོ་ཏོག་བཅགས་པའི་གཞི་དང༌། གཡུལ་ཚོམས་ནི་དེའི་ཚོམས་
སོ་སོ་དང་གྲུ་དང་ཤིང་རྟ་དང༌། ལྗོན་ཤིང་དང་ཀུན་དགའ་རྭ་བ་དང་། བགྲོད་པའི་སྐབས་
ཀྱི་ལམ་བཅས་ལ་གནས་དང་ཉེ་འཁོར་བརྩི་ཚུལ་གསུངས་བའོ།
ད་ནི་མདོ་རྩ་བ་འདིར། འབྲལ་ལྟུང་སྐྱེ་བའི་གནས་དང་ཉེ་འཁོར་ཇི་ལྟར་བསྡུས་ཚུལ་
འཆད་པ་ལ། 
སྐབས་འདིར། རིན་ཕྲེང་གི་ས་བཅད་ལྟར་བྱས་ན། གནས་བཤད་པ་དང་། ཉེ་
འཁོར་བཤད་པ་སྟེ་གཉིས་ལས། དང་པོ་གནས་བཤད་པ་ལ་ཡང་། མངོན་པར་སྒྲུབ་པའི་

གནས་དང༌། བདག་པོས་ཕྱེ་བའི་གནས་དང༌། སྐྱེ་བས་སྒྲུབ་པའི་གནས་དང་། བསྐྱོད་དུ་
རུང་བའི་གནས་དང་། མཚམས་མེད་པའི་གནས་ཏེ་ལྔ་ལས། དང་པོ་མངོན་པར་སྒྲུབ་
པའི་གནས་ནི། མདོ་རྩ་བ་ལས། མཚམས་བྱས་པ་ལ་ནི་མཚམས་གནས་ཀྱི་མཐའོ། །ཞེས་
པ་སྟེ། མཚམས་བྱས་པ་ཞེས་པའི་མཚམས་ཀྱི་ངོས་འཛིན་ལ། རིན་ཕྲེང་འདི་ཐད་ལས།
གཙུག་ལག་ཁང་གང་ལ་མཚམས་བྱས་པ་ནི་མཚམས་གནས་ཀྱི་མཐའ་ཡིན་ལ། རྩིག་པ་
དང་ཡོལ་བ་ལ་སོགས་པ་དག་ཀྱང་མཚམས་ཡིན་ནོ། །ཞེས་གསུངས་ལ། མདོ་རྩ་བ་མཆན་
འགྲེལ་འདི་ཐད་ལས།(ཡོལ་བ་དང་རྩིག་པས་བསྐོར་བ་ལྟ་བུ་སྟེ)མཚམས་བྱས་པ་ལ་ནི་(ཡོལ་
བ་དང་རྩིག་པའི་)མཚམས་(གནས་ཀྱི་མཐའ་སྟེ། གལ་ཏེ། མཚམས་པོ་ཆེའམ། དཀྱིལ་
འཁོར་བཅས་པ་ལྟ་བུ་སྟེ་ངག་གིས་བྱས་པ་ལ་ནི་(ཕ་)བོང་དང་ཤིང་ལྗོན་པ་ལ་སོགས་པ་
མཚམས་ཀྱི་མུར་ཐུག་)གནས་ཀྱི་མཐའོ། །ཞེས་གསུངས་སོ། །
གཉིས་པ། བདག་པོས་ཕྱེ་བའི་མཚམས་ནི། མདོ་རྩ་བ་ལས། བདག་པོ་གཅིག་
ཉིད་མ་ཡིན་པའི་བར་གྱི་མཚམས་རྣམས་ནི་ཐ་དད་པ་ཉིད་དོ། །ནོར་ལས་དང་ལྟ་བ་ལས་
ཐ་དད་པ་མ་ཡིན་པའི་ཡང་ངོ་། །ཞེས་སོ། །དེའི་དོན་ནི། ཁང་ཆེན་གཅིག་ལྟ་བུའི་ནང་
རྩིག་པ་དང་ཡོལ་བ་ལྟ་བུས་མཚམས་སོ་སོར་བཅད་པའི་ཁང་མིག་དུ་མ་ཡོད་པ་རྣམས་བདག་
པོ་གཅིག་མིན་པ་སྟེ་ཐ་དད་ན་གནས་ཐ་དད་དུ་བརྩི་ལ། དེའི་ཤུགས་ལ་བདག་པོ་གཅིག་
ན་གནས་གཅིག་ཏུ་བརྩི་བ་ཡིན་ཞེས་ཐོན་ལ། བདག་པོ་གཅིག་ཚུལ་ནི། ཁྱིམ་པ་ཡིན་ན་
ནོར་ཐ་དད་མིན་པ་སྟེ་གཅིག་པ་དང་། རབ་བྱུང་ཡིན་ན་ལྟ་བ་ཐ་དད་མིན་པ་སྟེ་གཅིག་པ་
ཡིན་པ་ལ་བདག་པོ་གཅིག་པར་བརྩིའོ། །ཞེས་པའོ། ། 
གསུམ་པ། སྐྱེ་བས་སྒྲུབ་པའི་གནས་ནི། མདོ་རྩ་བ་ལས། ཡལ་ག་དང་ཡལ་ག་ཕྲ་
མོ་དག་མ་རེག་པ་གནས་ཐ་དད་པ་ཉིད་དོ། །རྩ་བ་ནི་ཐུན་མོང་ངོ་། །རྩ་བའི་རྩ་བ་ལ་སོགས་

པ་ཡང་ངོ་། །ཡལ་ག་དང་ལོ་མ་རེག་པའི་ཤིང་ལྗོན་པ་རྣམས་ནི་གནས་གཅིག་པ་ཉིད་དོ།།
དེའི་ཆ་འོག་མར་དཔྱངས་པ་ནི་སྟེང་གཡོག་དང་འདྲའོ། །ཞེས་པའོ། །དོན་ནི་ཤིང་ལྗོན་
པ་ཡལ་ག་དང་ལོ་མ་ཕན་ཚུན་མ་རེག་པ་ནི་གནས་ཐ་དད་དུ་བརྩི་བ་དང་།རྩ་བ་དང་རྩ་བའི་
རྩ་བ་གཅིག་ལས་གྱེས་པའི་ཡལ་ག་དང་ལོ་མས་གར་ཁྱབ་ནི་གནས་གཅིག་ཏུ་བརྩི་ལ། ཡལ་
ག་དང་ལོ་མ་ཕན་ཚུན་རེག་པའི་ལྗོན་པ་འཁྲིག་པའི་ནགས་ཚལ་ནི་དབུས་ནས་ཕྱོགས་སོ་སོར་
རྒྱང་གྲགས་ཀྱི་བར་གནས་གཅིག་ཏུ་འཇོག་གོ །ལྗོན་ཤིང་གཅིག་གི་སྟེང་ཆར་ཆོས་གོས་
དཔྱངས་ཏེ། འོག་གཞིར་ཉལ་ཏེ་སྐྱ་རེངས་ཤར་ཡང་འབྲལ་ལྟུང་མི་འབྱུང༌། ཞེས་པའོ།།
བཞི་པ། བསྐྱོད་དུ་རུང་བའི་གནས་ནི། མདོ་རྩ་བ་ལས། གྲུ་དང་ཤིང་རྟ་དག་གི་
ཡང་ངོ་། །ཞེས་སོ། །དོན་ནི། གྲུ་དང་ཤིང་རྟ་ཐོག་ཕུབ་པ་ལའང་སྟེང་ཐོག་གི་ཆར་ཆོས་
གོས་དཔྱངས་ཏེ། འོག་གཞིར་དགེ་སློང་ཉལ་ཡང་མི་འབྲལ་བ་ལྗོན་ཤིང་དང་འདྲའོ། །ཞེས་
པའོ༑ ༑
ལྔ་པ། མཚམས་མེད་པའི་གནས་འཆད་པ་ནི། མདོ་རྩ་བ་ལས། མཚམས་མེད་པ་
ལ་ནི་ཡན་ལག་གིས་ཁྱབ་པ་མཐའོ། །ཞེས་སོ། །དོན་ནི། མཚམས་མེད་པ་དབྱེ་ཐང་ག་
ལྟ་བུ་ལ་ནི། དགེ་སློང་རང་གི་ཡན་ལག་གིས་སྙོབས་པའི་མཐའ་བར་དུ་གནས་གཅིག་ཏུ་
བརྩིའོ༑ ༑ཞེས་པའོ། །
ཉེ་འཁོར་བཤད་པ་ལ། རྩོམ་པ་གཅིག་པའི་ཉེ་འཁོར་དང༌། ཉེ་བར་སྤྱོད་པའི་ཉེ་
འཁོར་དང༌། གནས་དང་ཉེ་འཁོར་གཅིག་པ་བཤད་པའོ། །དང་པོ་རྩོམ་པ་གཅིག་པའི་ཉེ་
འཁོར་ནི། མདོ་རྩ་བ་ལས། ཉེ་འཁོར་ནི། འཁོར་ར་འཁོར་ཡུག་ཏུ་འདོམ་རེའོ། །རྩིག་
པས་བསྐོར་བའི་གྲོང་ལ་ནི། ཇི་ཙམ་དུ་བ་གླང་དྲུག་དང་ལྡན་པའི་ཤིང་རྟ་སྨྱིག་མ་ཅན་གྱིའམ་
བྱ་གག་སྦར་ནས་འདུག་པའི་ལམ་གྱིས་ཁྱབ་པའོ། །རིབ་མས་བསྐོར་བ་ལ་ནི་ར་ལུག་གི་རྡུལ་

གྱི་འམ། མི་རང་བཞིན་གྱི་ངོ་ཚ་ལྡན་པའི་བཤང་བའི་ལམ་གྱིས་སོ། །འོབས་ཀྱིས་བསྐོར་
བ་ལ་ནི། སྐས་གདང་བུ་བཅུ་གཉིས་པའི་འམ། ཕྱག་དར་བོར་བའི་བོང་བ་རགས་པའི་
ལམ་གྱིས་སོ། །ཞེས་པའོ། །
གཉིས་པ། ཉེ་བར་སྤྱོད་པའི་ཉེ་འཁོར་བཤད་པ་ནི། མདོ་རྩ་བ་ལས། གནས་དེའི་
འཕྲལ་གྱི་བྱ་བ་དང་འགྲོ་བ་དང་འདུག་པ་དང་རྡུལ་དག་གི་དེར་གཏོགས་པ་ཁྱབ་པའོ།།
མཚམས་མེད་པའི་ལམ་དུ་ཐ་དད་པ་མ་ཡིན་པར་འགྲོ་བའི་དེ་ལ་ནི་འདོམས་བཞི་བཅུ་རྩ་དགུའོ།།
མཚམས་གཞན་ནི་མ་ཡིན་ནོ། །ཞེས་པའོ། །
གསུམ་པ། གནས་དང་ཉེ་འཁོར་གཅིག་པའི་མཚན་ཉིད་འཆད་པ་ནི། མདོ་རྩ་ལས།
དབུས་ནས་རྒྱང་གྲགས་ཀྱི་མཐའ་ཕན་ཆད་ནི་ཐ་དད་པ་ཉིད་དོ། །ཞེས་སོ། །དེའི་དོན་ནི།
རིན་ཕྲེང་འདི་ཐད་ལས། ཕྱོགས་ཐམས་ཅད་དུ་ཤིང་ལྗོན་པའི་ཡལ་ག་དང་ལོ་མ་ལ་སོགས་
པ་འབྲེལ་བ་དང་གྲོང་ཁྱེར་གྱི་སྟེང་ལ་སོགས་པ་འབྲེལ་བ་དང་ཐག་པས་འབྲེལ་བ་ལ་སོགས་
པས་ཁྱབ་པའི་གནས་སུ་དབུས་ནས་བརྩམས་ཏེ་ཕྱོགས་ཐམས་ཅད་དུ་རྒྱང་གྲགས་གཅིག་གི་
ནང་ཚུན་ཆད་ཉེ་འཁོར་ཡིན་ལ། ཕན་ཆད་མཚམས་གཞན་ཡིན་ནོ། །ཞེས་གསུངས་སོ།།
སྐབས་འདིར་ཅུང་ཟད་དཔྱད་པ་ལ། ཁ་ཅིག་ན་རེ། ལས་ཀྱིས་བཅས་པའི་མཚམས་
པོ་ཆེ་དང་དཀྱིལ་འཁོར་བ་ཆོས་ཅན། སྐབས་འདིར་ཆོས་གོས་འབྲལ་ལྟུང་སྐྱེ་བའི་གནས་
སུ་འཇོག་རིགས་པར་ཐལ། མདོ་རྩ་བ་ལས། མཚམས་བྱས་པ་ལ་ནི་མཚམས་གནས་ཀྱི་
མཐའ་འོ། །ཞེས་པའི་མཚམས་དེ་ལ་གོང་དུ་མཆན་འགྲེལ་གྱི་ལུང་ལས་རྩིག་པ་དང་ཡོལ་
བས་བསྐོར་བ་དང་ལས་མཚམས་མཚམས་ཆེ་དང་དཀྱིལ་འཁོར་བ་གཉིས་བཞག་པའི་ཕྱིར།
འདོད་ན། ལྕགས་རིས་བསྐོར་བའི་རང་བཞིན་གྱི་མཚམས་ཀྱི་ནང་དཀྱིལ་འཁོར་བ་བཅད་
པ་ལ་ཆོས་གོས་དཀྱིལ་འཁོར་བའི་ནང་བཞག་སྟེ་དགེ་སློང་རང་ཉིད་དཀྱིལ་འཁོར་བའི་ཕྱི་

རོལ་དང་རང་བཞིན་གྱི་མཚམས་ཀྱི་ནང་ཁོངས་སུ་ཉལ་ཏེ་སྐྱ་རེངས་ཤར་ན་འབྲལ་ལྟུང་སྐྱེས་
པར་ཐལ། དགེ་སློང་ཆོས་གོས་གང་དུ་བཞག་པའི་དཀྱིལ་འཁོར་བའི་མཚམས་ཀྱི་ཕྱི་རོལ་
དུ་གནས་ཏེ་སྐྱ་རེངས་ཤར་བའི་ཕྱིར། ཁྱབ་སྟེ། དེའི་ཚེ་གནས་ཐ་དད་དུ་ཆོས་གོས་བཞག་
སྟེ་ཞག་འདས་པའི་ཕྱིར། ཐལ་འགྱུར་གཉིས་པ་ལ་འདོད་མི་ནུས་ཏེ། གཞི་སྨད་གསོ་སྦྱོང་
གི་སྐབས་ཀྱི་སྡོམ་ལས།
ཆོས་གོས་མཚམས་པོ་ཆེ་ནང་དཀྱིལ་འཁོར་བར། ། 
བཞག་ན་འབྲལ་ཡང་རང་བཞིན་མཚམས་གཅིག་པ། ། 
ལྕགས་རིས་བསྐོར་བའི་དཀྱིལ་འཁོར་གཞན་དུ་ཡང་། ། 
མི་འབྲལ་འབྲལ་ལ་ལྟོས་པའི་རྩིག་མཚམས་གཙོ། །
ཞེས་གསུངས་པའི་དོན་གྲུབ་པའི་ཕྱིར། ཟེར། ཡང་། སྐབས་འདིར་མདོ་རྩ་བར། རྩིག་
པས་བསྐོར་བ་དང་། རིབ་མས་བསྐོར་བ་དང༌། འོབས་ཀྱིས་བསྐོར་བའི་གྲོང་གི་གནས་
དང་ཉེ་འཁོར་འཇོག་ཚུལ་ཇི་སྐད་གསུངས་པ་ལ་དོགས་སློང་དུ། འགའ་ཞིག་གིས། འོ་
ན༑ རྩིག་པ་དང་། རིབ་མ་དང་། འོབས་ཀྱིས་བསྐོར་བའི་གྲོང་ཁྱེར་ཉེ་འཁོར་དང་བཅས་
པ་ཇི་སྐད་གསུངས་པ་འདི་ཆོས་ཅན། འབྲལ་ལྟུང་སྐྱེ་བའི་གནས་ཉེ་འཁོར་དང་བཅས་པའི་
མཚམས་སུ་འཇོག་པར་ཐལ། འདིར་གནས་དང་ཉེ་འཁོར་གང་གསུངས་པ་འདི་འབྲལ་ལྟུང་
སྐྱེ་བའི་གནས་འཆད་པ་དང་འབྲེལ་བའི་ཕྱིར། འདོད་ན། རྩིག་པ་སོགས་ཀྱིས་བསྐོར་བའི་
གྲོང་དེའི་ནང་གནས་ཁང་གཅིག་ཏུ་ཆོས་གོས་བཞག་སྟེ་གནས་ཁང་གཞན་དུ་ཉལ་ན་འབྲལ་
ལྟུང་མི་སྐྱེ་བར་ཐལ། དེའི་ཚེ་དགེ་སློང་དང་ཆོས་གོས་གཉིས་ཀ་གནས་ཉེ་འཁོར་དང་བཅས་
པ་གཅིག་གི་ནང་དུ་གནས་པའི་ཕྱིར་ཏེ། དེའི་ཚེ་གནས་དང་ཉེ་འཁོར་གྲོང་དེ་བསྐོར་བའི་
རྩིག་པ་སོགས་ཀྱི་མཐའ་འཁོར་ནས་བརྩི་དགོས་པའི་ཕྱིར། འདོད་མི་ནུས་ཏེ། གནས་ཁང་

དེ་དག་སོ་སོ་རང་རང་གི་རྩིག་པས་བསྐོར་བས་རྩིག་མཚམས་གནས་སུ་བརྩི་དགོས་པའི་ཕྱིར་
ཏེ༑ མདོ་རྩ་བ་ལས། མཚམས་བྱས་པ་ལ་ནི་མཚམས་གནས་ཀྱི་མཐའ་འོ། །ཞེས་གསུངས་
པའི་ཕྱིར་དང༌། གྲོང་དེའི་ནང་གི་གནས་ཁང་སོ་སོ་བ་རྣམས་བདག་པོ་ཐ་དད་པས་དབང་
བའི་ཕྱིར། ཁྱབ་སྟེ། མདོ་རྩ་བ་ལས། བདག་པོ་གཅིག་ཉིད་མ་ཡིན་པའི་བར་གྱི་མཚམས་
རྣམས་ནི་ཐ་དད་པ་ཉིད་དོ། །ཞེས་གསུངས་པའི་ཕྱིར། ཞེས་རྩོད་པ་ལ། གཞུང་དོན་དང་
མཐུན་པའི་ལན་དཔྱད་པར་ཞུའོ། ། 
སྤང་ལྟུང་གསུམ་པ་ཟླ་འཇོག་འཆད་པ་ལ། གླེང་གཞི་དང༌། དགག་བྱ། ངོ་ཏི།
ཡན་ལག་བརྩི་ཚུལ། དེ་ལས་འཕྲོས་པའི་དོན་བཤད་པ་སྟེ་ལྔ་ལས། དང་པོ་གླེང་གཞི་ནི།
མཉན་ཡོད་དུ་དགེ་སློང་རབ་ཏུ་མང་པོས་བྱིན་གྱིས་མ་བརླབས་པར་ཁ་གསོག་གི་གོས་ཟླ་བ་
གཅིག་ལས་འདས་པར་བཅངས་པ་ལས་བཅས་པའོ། །དགག་བྱ་ནི། འདོད་པ་ཆེས་པའོ།།
ངོ་ཏི་ནི། 
སྡོམ་ལས།
ངོ་བོ་ཁ་སྐོང་རེ་བཅས་ཀྱི། །
ཁ་གསོག་འཁོར་གསུམ་ཁེབས་པ་ཡི། །
ཚད་མ་ཆོག་པ་མ་བརླབས་པར། །
བཅངས་པ་རང་ངམ་ཤན་སྟོབས་ཀྱིས། །
ཟླ་གཅིག་འདས་པ་ལས་གྱུར་པའོ། །
ཞེས་སོ། །
ཡན་ལག་བརྩི་ཚུལ་ནི། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་

ལས༑ གཞི་ལ། གང་བཞག་པའི་དངོས་པོ་དང༌། གང་གིས་བཞག་པའི་རྟེན་གཉིས་ལས།
དང་པོ་དངོས་པོ་ནི། ཆོས་བདུན་ལྡན་ཏེ། གོས་ཡིན་པ་དང་། རུང་བ་དང་། ཚད་དང་
ལྡན་པ་དང་། གནས་སྐབས་དབང་བྱར་ཡོད་པ་དང་། རང་གི་ཡིན་པ་དང་། བྱིན་གྱིས་
བརླབས་པ་དང་མ་འབྲེལ་ལམ་འབྲེལ་ཡང་ཤན་ཞུགས་པ་དང་བཅས་པ་དང་ཁ་སྐོང་གི་རེ་
བ་དང་བཅས་ཏེ་བཞག་པའི་ཁ་གསོག་གི་གོས་ཡིན་པ་བཅས་སོ། །
གང་གིས་བཞག་པའི་རྟེན་ནི། ཆོས་གོས་གསུམ་པོ་གང་རུང་མ་ཚང་བ་དང་སྲ་བརྐྱང་
མ་བཏིང་བ་འོ། །བསམ་པ་ལ་འདུ་ཤེས་དང་ཀུན་སློང་གཉིས་སོ། །མཐར་ཐུག་གི་ཡན་
ལག་ནི་ཞག་སུམ་ཅུའི་མཚན་མོ་མཐའི་སྐད་ཅིག་མའོ། །
ལྔ་པ། དེ་ལས་འཕྲོས་པའི་དོན་བཤད་པ་ལ། སྐབས་འདིར་རིགས་ལྡོག་པ་དང་ཤན་
འབྱུང་བ་གཉིས་ལ་མུ་བཞི་གསུངས་པ་ནི། 
སྡོམ་ལས།
རིགས་བཟློག་མི་བཟློག་ཤན་ལ་མུ་བཞི་སྟེ། ། 
རིགས་ལོག་ཤན་བྱུང་ཆོས་གོས་མེད་པ་ཞིག ། 
ཚེ་གཅིག་ལ་ནི་ཟླ་འཇོག་གོས་རིགས་རྙེད། ། 
ཚེས་བཅུར་ཆོས་གོས་རྙེད་ན་བཅུ་གཅིག་ཚེ། ། 
སྔ་མ་ཟླ་འཇོག་རིགས་ལོག་ཞག་བཅུར་གོས། །
དེ་ཡི་ཤན་ལྟུང་ཆོས་གོས་ཕྱི་མར་འབྱུང་། །
ཞེས་པས་རིགས་ལྡོག་ལ་ཤན་ཡང་འབྱུང་བའི་མུ་དང་པོ་བསྟན་ནོ། ། 

མུ་གཉིས་པ་རིགས་ལྡོག་ཀྱང་ཤན་མི་འབྱུང་བའི་མུ་ནི། 
སྡོམ་ལས། 
རིགས་ལོག་ཤན་མི་འབྱུང་བ་ཟླ་འཇོག་གོས། །
སྔ་དྲོ་རྙེད་པས་ཕྱི་དྲོ་ཆོས་གོས་རྙེད། །
དེ་ནས་གཞན་མེད་བཅུ་གཅིག་སྐྱ་རེངས་ཚེ། །
གཉིས་ཀས་འཆང་སྤང་རང་སྟོབས་ཀྱིས་བསྐྱེད་དོ། 
ཞེས་པའོ། ། 
མུ་གསུམ་པ་རིགས་མི་ལྡོག་ལ་ཤན་འབྱུང་བ་ནི། 
སྡོམ་ལས། 
རིགས་མི་ཟློག་ལ་ཤན་འབྱུང་ཟླ་འཇོག་གོས། །
དེ་རྗེས་ཁ་སྐོང་རྙེད་ཀྱང་མ་བརླབས་བཞག །
སྔ་ཕྱི་བསྡོམས་ཀྱང་ཆོས་གོས་མ་ཆོག་ན། ། 
སྔ་མར་ཤན་འབྱུང་རིགས་མི་ལྡོག་པའོ། ། 
ཞེས་སོ། ། 
མུ་བཞི་པ་རིགས་ཀྱང་མི་ལྡོག་ལ་ཤན་ཡང་མི་འབྱུང་བ་ནི། 
སྡོམ་ལས། 
ཟླ་འཇོག་གོས་རྙེད་ཕྱིས་གཞན་མ་རྙེད་ན། །
རིགས་མི་ལྡོག་ཅིང་ཤན་མི་འབྱུང་བ་འོ། ། 
ཞེས་སོ། །
སྐབས་འདིར་མུ་དང་པོ་རིགས་ལྡོག་ལ་ཤན་འབྱུང་བའི་མུ་འདི་ལ་མཚོ་ཊཱིཀ་ལས་རིགས་

ལྡོག་ཚུལ་བྱེ་བྲག་ཏུ་ཕྱེ་སྟེ། ཞག་བཅུ་ཚན་གསུམ་ལས་བཅུ་ཚན་དང་པོ་ལ་ཁ་སྐོང་རྙེད་ན་
ཞག་བཅུ་གཅིག་པའི་སྐྱ་རེངས་ཤར་ཚེ་ཟླ་འཇོག་གི་རིགས་ལྡོག་སྟེ་ཞག་བཅུ་འཆང་སྤང་གི་
ལྟུང་བ་རང་སྟོབས་དང་ཤན་སྟོབས་གཉིས་འབྱུང་བ་དང་བཅུ་ཚན་བར་པར་ཁ་སྐོང་རྙེད་ན་
རིགས་ལྡོག་སྟེ་ཞག་ཉི་ཤུ་འདས་པ་ན་འཆང་ལྟུང་འབྱུང་བ་དང་། དེ་བཞིན་བཅུ་ཚན་གསུམ་
པ་ལ་ཁ་སྐོང་གི་གོས་རྙེད་ན་ཞག་སུམ་ཅུ་པ་འདས་པ་ན་འཆང་ལྟུང་དུ་འགྱུར་བར་གསུངས་
ལ༑
མ་བ འདི་ལ་དོགས་སློང་དུ། ཁ་ཅིག་གིས། འོ་ན། ཚེ་གཅིག་ལ་ཁ་གསོག་གི་གོས་རྙེད་
དེ་བཞག ཚེ་བཅུ་གཉིས་ལྟ་བུ་ལ་ཁ་སྐོང་གི་གོས་རྙེད་ཀྱང་བྱིན་གྱིས་མ་བརླབས་པར་བཞག་
སྟེ་ཚེ་བཅུ་གསུམ་སྐྱ་རེངས་ཤར་བ་ན་ཆོས་ཅན། གོས་སྔ་མ་ལ་ཞག་བཅུ་འཆང་སྤང་རང་
སྟོབས་དང༌། ཕྱི་མ་ལ་ཤན་འབྱུང་རིགས་པར་ཐལ། གོས་སྔ་མ་དེ་ཟླ་འཇོག་ལས་རིགས་
ལྡོག་སྟེ་ཞག་བཅུ་པའི་གོས་རིགས་སུ་གྱུར་པ་གང་ཞིག དེ་རྙེད་ནས་བྱིན་གྱིས་མ་བརླབས་
པར་ཞག་བཅུ་འདས་པའི་ཕྱིར། འདོད་མི་ནུས་ཏེ། འདི་འདྲའི་སྐབས་ཞག་བཅུ་འཆང་
སྤང་སྐྱེད་པ་ལ་བྱིན་གྱིས་མ་བརླབས་པར་ཞག་བཅུ་འདའ་དགོས་པའི་ཞག་བཅུའི་ཐོག་མ་
དེ་ཞག་བཅུ་ཚན་གསུམ་པོ་གང་ལ་ཁ་སྐོང་རྙེད་ཀྱང་བཅུ་ཚན་དེའི་ཞག་དང་པོ་ནས་བརྩི་ཚུལ་
གསུངས་པའི་ཕྱིར། ཡང་ཚེས་གཅིག་ལ་ཁ་གསོག་གི་གོས་རྙེད་ཅིང་། ཞག་ཉི་ཤུ་རྩ་དགུ་
པ་ལ་ཁ་སྐོང་གི་གོས་རྙེད་ཞག་སུམ་ཅུ་འདས་པ་ན་བསྐྱེད་པའི་ལྟུང་བ་དེ་ཆོས་ཅན། ཞག་
བཅུ་འཆང་སྤང་དུ་འཇོག་པར་ཐལ། འདོད་པའི་ཕྱིར། འདོད་མི་ནུས་ཏེ། དེ་འདྲའི་ལྟུང་
བ་དེ་ཟླ་འཇོག་གི་སྤང་བར་འཇོག་རིགས་པའི་ཕྱིར་ཏེ། གོས་རྙེད་ནས་བྱིན་གྱིས་མ་བརླབས་
པར་ཞག་སུམ་ཅུ་འདས་པ་ལས་བྱུང་བའི་ལྟུང་བ་ཡིན་པའི་ཕྱིར། ཁྱབ་སྟེ། སྤང་ལྟུང་ཐུན་

མོང་འཆད་སྐབས་དུས་འབྲེལ་ལྟུང་བ་སོ་སོའི་མཐར་ཐུག་གི་ཡན་ལག་འཆད་པ་ན། སྡོམ་
ལས༑་
སུམ་ཅུ་བཅོ་ལྔ་བཅུ་བདུན་དྲུག་གསུམ་མཐའི། ། 
ཞེས་གསུངས་པའི་དོན་གྲུབ་པའི་ཕྱིར་ཟེར། དེ་ལ་མཚོ་ཊཱིཀ་ལས་དགག་པ་ཇི་ལྟར་མཛད་
པ་ནི། འོ་ན། དེ་འདྲའི་ཞག་སུམ་ཅུ་འདས་པའི་ལྟུང་བ་དེ་ཆོས་ཅན། ཁྱེད་ཀྱི་གཞིའི་
དངོས་པོ་ལ་ཁ་སྐོང་གི་རེ་བ་དང་བཅས་པ་ཡིན་པར་ཐལ། ཟླ་འཇོག་གི་སྤང་ལྟུང་ཡིན་པའི་
ཕྱིར༑ འདོད་མི་ནུས་ཏེ། ཚེས་ཉེར་དགུ་ལ་ཁ་སྐོང་རྙེད་པས་རེ་མེད་དུ་གྱུར་ཟིན་པའི་ཕྱིར།
ཞེས་དང༌། གཞན་ཡང་། ཚེ་གཅིག་ལ་ཁ་གསོག་རྙེད་ཅིང་ཚེས་ཉི་ཤུ་ལྟ་བུ་ལ་ཁ་སྐོང་རྙེད་
དེ་ཞག་ཉེར་གཅིག་གི་སྐྱ་རེངས་ཤར་བ་ན་སྐྱེད་པའི་ལྟུང་བ་དེ་ཆོས་ཅན། ཞག་བཅུ་འཆང་
སྤང་མ་ཡིན་པར་ཐལ། ཁྱོད་ལྟར་ན་ལྟུང་བ་དེ་གོས་དེ་རྙེད་ནས་བྱིན་གྱིས་མ་བརླབས་པར་
ཞག་ཉི་ཤུ་འདས་པས་ཞག་བཅུ་འཆང་སྤང་དུ་འཇོག་མི་རིགས་པའི་ཕྱིར། འདོད་ན། ཟླ་
འཇོག་གི་སྤང་བར་ཐལ། ཞག་བཅུ་འཆང་སྤང་དང་ཟླ་འཇོག་གང་རུང་གང་ཞིག དང་
པོ་མ་ཡིན་པའི་ཕྱིར། འདོད་མི་ནུས་ཏེ། གོས་རྙེད་ནས་བྱིན་གྱིས་མ་བརླབས་པར་རང་
སྟོབས་དང་ཤན་སྟོབས་གང་གིས་ཀྱང་ཞག་སུམ་ཅུ་མ་འདས་པའི་ཕྱིར། ཞེས་འགོག་པར་
མཛད་དོ། །
བཞི་པ། འཁྲུར་འཇུག་གི་སྤང་བ་འཆད་པ་ལ། གླེང་གཞི་དང༌། དགག་བྱ། ངོ་
ཏི༑ ཡན་ལག་བརྩི་ཚུལ། དེ་ལས་འཕྲོས་དོན་བཤད་པ་སྟེ་ལྔ་ལས། དང་པོ་གླེང་གཞི་ནི།
མཉན་ཡོད་དུ་འཆར་ཀས་དགེ་སློང་མ་སྦེད་མ་ལ་ཤམ་ཐབས་འཁྲུར་བཅུག་པ་ལས་བསླབ་
པ་འདི་བཅས་སོ། །དགག་བྱ་ནི་ཆགས་པ་རྒྱས་པར་འགྱུར་བའོ། །

ངོ་ཏི་ནི། 
སྡོམ་ལས། 
ངོ་བོ་ཆོས་བདུན་ལྡན་པ་ཡི། ། 
དགེ་སློང་མ་ལ་རང་ཉིད་ཀྱི། །
འཚོ་བའི་ཡོ་བྱད་བྱིན་བརླབས་པའི།
ཆོས་གོས་གསུམ་དང་གདིང་བ་བཅས། །
གང་རུང་འཁྲུ་སོགས་བྱེད་བཅུག་སྟེ། ། 
བྱ་བ་རྫོགས་པ་ལས་གྱུར་པའོ། ། །
ཞེས་སོ། ། 
ཡན་ལག་བརྩི་ཚུལ་ནི། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་
ལས༑ དང་པོ་གཞི་ལ། གང་ལ་འཁྲུ་སོགས་བྱེད་དུ་འཇུག་པའི་ཡུལ་དང༌། གང་འཁྲུ་
སོགས་བྱེད་པའི་དངོས་པོ་སྟེ་གཉིས་ལས། དང་པོ་ནི་དགེ་སློང་མ་ཆོས་བདུན་ལྡན་ཏེ། དགེ་
སློང་མའི་སྡོམ་པ་མ་ཉམས་པ་དང་ལྡན་པ་དང༌། ལྟ་བ་མཐུན་པ་དང༌། ཐ་སྙད་གསུམ་
དང་ལྡན་པ་དང་། ལུས་ཐ་མལ་དུ་གནས་པ་དང་། ཉེ་དུ་མ་ཡིན་པ་དང༌། རྫུ་འཕྲུལ་གྱི་
ཆོས་ཅན་མ་ཡིན་པ་དང་། མཚན་བསྟེན་དུ་རུང་བའོ། །གཉིས་པ་དངོས་པོ་ཡང་ཆོས་
བདུན་ལྡན་ཏེ། ཆོས་གོས་དང་གདིང་བ་གང་རུང་ཡིན་པ་དང་། རང་གི་འཚོ་བའི་ཡོ་བྱད་
དུ་བྱིན་གྱིས་བརླབས་པ་དང་། རང་གི་ཡིན་པ་དང༌། འཁྲུ་སོགས་བྱེད་འོས་པ་དང་། བྱེད་
འཕྲོ་གཞིའི་སེལ་གཏོགས་མ་ཡིན་པ་དང་། རུང་བ་དང་། ཚད་དང་ལྡན་པའོ། །གཉིས་
པ་བསམ་པ་ལ་འདུ་ཤེས་དང་ཀུན་སློང་གཉིས་སོ། །གསུམ་པ་སྦྱོར་བ་ནི་ངག་མཚན་ཉིད་
ལྔ་ལྡན་གྱིས་འཁྲུ་སོགས་བྱེད་པར་བསྐུལ་བའོ། །མཐར་ཐུག་ནི་འཁྲུ་སོགས་ཀྱི་ཕྱོགས་འགའ་
བས་པའོ། །

དེ་ལས་འཕྲོས་པའི་དོན་བཤད་པ་ལ། སྐབས་འདིར་མདོ་རྩ་བ་ལས། འདུ་ཤེས་གཙོ་
བོ་ཉིད་ལ་དོན་ཇི་ལྟ་བ་ཉིད་ལ་ནི་དངོས་གཞིའོ། །དོན་ཇི་ལྟ་བ་ཉིད་མ་ཡིན་པ་ལ་ནི་དངོས་
གཞི་དང་ཉེ་བའོ། །ཡིད་གཉིས་ནི་འདུ་ཤེས་དང་འདྲ་བའོ། །ཞེས་དང་། ཡང་། དེ་ཉིད་
ལས༑ དེ་ནི་ཤེས་གཙོ་འོ། །ཞེས་པའི་སྐབས་སུ། འཁྲུར་འཇུག་གི་ལྟུང་བ་དངོས་གཞི་མུ་
གཉིས་དང༌། དེའི་ན་སྨད་མུ་གཉིས་དང༌། ལྟུང་མེད་མུ་གཉིས་ཏེ་མུ་དྲུག་གསུངས་པ་ལས།
དངོས་གཞི་མུ་གཉིས་ནི། དགེ་སློང་མ་ཉེ་དུ་མ་ཡིན་པ་ལ་ཉེ་དུ་མ་ཡིན་པར་འདུ་ཤེས་ཏེ་འཁྲུར་
འཇུག་པ་དང་། ཉེ་དུ་མ་ཡིན་པ་ལ་ཉེ་དུ་མ་ཡིན་པར་ཡིད་གཉིས་ཟ་སྟེ་འཁྲུར་འཇུག་པ་གཉིས་
སོ༑ ༑ན་སྨད་མུ་གཉིས་ནི་དགེ་སློང་མ་ཉེ་དུ་ཡིན་པ་ལ་ཉེ་དུ་མ་ཡིན་པར་འདུ་ཤེས་ཏེ་འཁྲུར་
འཇུག་པ་དང་། ཉེ་དུ་ཡིན་པ་ལ་མ་ཡིན་པར་ཡིད་གཉིས་ཟ་སྟེ་འཁྲུར་འཇུག་པ་གཉིས་སོ།།
ལྟུང་མེད་མུ་གཉིས་ནི། དགེ་སློང་མ་ཉེ་དུ་ལ་ཉེ་དུར་འདུ་ཤེས་ཏེ་འཁྲུར་འཇུག་པ་དང༌། ཉེ་
དུ་མ་ཡིན་པ་ལ་ཉེ་དུར་འདུ་ཤེས་ནས་འཁྲུར་འཇུག་པ་གཉིས་སོ། ། 
མུ་དྲུག་པོ་དེ་ཡང་། 
སྡོམ་ལས།
འཁྲུར་འཇུག་ཤེས་གཙོར་མུ་དྲུག་སྟེ། ། 
ཉེ་དུ་མིན་ལ་དེར་འདུ་ཤེས། ། 
དེ་ལ་དེར་ནི་ཡིད་གཉིས་ཟ། །
དངོས་གཞི་འབྱུང་བའི་མུ་གཉིས་དང༌། ། 
ཉེ་དུར་དེ་མིན་འདུ་ཤེས་དང་། །
དེ་ལ་དེར་ནི་ཡིད་གཉིས་ཟ། །
ན་སྨད་འབྱུང་བའི་མུ་གཉིས་ཏེ། ། 

མུ་བཞི་རྣམ་འབྱེད་ལས་གསུངས་སོ།
ཉེ་དུར་དེར་འདུ་ཤེས་པ་དང༌། །  
ཉེ་དུ་མིན་ལ་དེར་འདུ་ཤེས།
ལྟུང་མེད་མུ་གཉིས་ཞུ་བར་གསུངས། །
ཞེས་སོ། ། 
སྐབས་འདིར། ཁ་ཅིག་གིས། འོ་ན། མུ་དྲུག་པ་ཉེ་དུ་མ་ཡིན་པ་ལ་ཉེ་དུར་འདུ་
ཤེས་ཏེ་འཁྲུར་འཇུག་པ་ན་ཆོས་ཅན། ལྟུང་མེད་མ་ཡིན་པར་ཐལ། འཁྲུར་འཇུག་གི་ན་
སྨད་དུ་འཇོག་དགོས་པའི་ཕྱིར། འཁྲུར་འཇུག་གི་ལྟུང་བ་དངོས་གཞི་བསྐྱེད་པ་ལ་ཡན་ལག་
གཅིག་ཙམ་མ་ཚང་བ་དེ་ཡིན་པའི་ཕྱིར། ཁྱབ་སྟེ། ལྟུང་བ་དངོས་གཞི་སྐྱེ་བ་ལ་ཡན་ལག་
གཅིག་ཙམ་མ་ཚང་ན་ན་སྨད་དང་དུ་མ་མ་ཚང་ན་ཆེས་ན་སྨད་དུ་འགྱུར་བར་གསུངས་པའི་
ཕྱིར༑ གཞན་ཡང་། འཁྲུར་འཇུག་གི་གཞིའི་དངོས་པོ་རང་གི་ཡིན་པ་ལ་གཞན་གྱི་ཡིན་
པར་འདུ་ཤེས་ནས་འཁྲུར་འཇུག་པ་ན་ཆོས་ཅན། ལྟུང་མེད་ཡིན་པར་ཐལ། གཞིའི་ཡན་
ལག་གང་ལ་འཁྲུར་འཇུག་པའི་ཡུལ་དེ་ཉེ་དུ་མ་ཡིན་པ་ལ་ཉེ་དུར་འདུ་ཤེས་ནས་འཁྲུར་འཇུག་
ན་ལྟུང་མེད་གང་ཞིག མཚུངས་པའི་ཕྱིར། འདོད་མི་ནུས་ཏེ། བདག་འབྲེལ་གྱི་སྤང་ལྟུང་
ཐུན་མོང་བ་འཆད་པའི་སྐབས་སུ། སྡོམ་ལས། 
རང་ལ་གཞན་གྱིར་ཤེས་ན་ལྔར་ལྟུང་མེད། ། 
རིན་ཆེན་རེག་ལ་འབའ་ཞིག་ལྟུང་གཞན་འགྱུར། །
ལྷག་མ་བཅུ་གཉིས་རང་རང་ན་སྨད་དེ། །
དོན་དང་འདུ་ཤེས་ཕྲད་པ་མེད་ཕྱིར་རོ། །
ཞེས་བདག་འབྲེལ་གྱི་ལྟུང་བ་བཅོ་བརྒྱད་ཀྱི་ནང་ནས་འཁྲུར་འཇུག་དང་སྲིན་བལ་དང་བལ་

འབའ་ཞིག་དང་ཆ་གཉིས་གསེས་པའི་སྟན་བཅོས་པ་སོགས་བཅུ་གཉིས་ལ་ན་སྨད་ཀྱི་ཉེས་བྱས་
སྐྱེས་པར་གསུངས་པའི་ཕྱིར། དེ་བཞིན་དུ། ཉེ་དུ་མ་ཡིན་པ་ལ་ཉེ་དུར་འདུ་ཤེས་ནས་གོས་
འཁྲུར་འཇུག་པ་ན་ཆོས་ཅན། འཁྲུར་འཇུག་གི་ན་སྨད་ཀྱི་ཉེས་བྱས་སྐྱེས་པར་ཐལ། དེའི་
ཚེ་ཡན་ལག་གཞན་ཚང་གང་ཞིགདོན་དང་འདུ་ཤེས་འཕྲད་པ་མེད་པའི་ཕྱིར། ཁྱབ་སྟེ།
རང་གི་དངོས་པོ་ལ་གཞན་གྱིར་འདུ་ཤེས་ནས་འཁྲུར་འཇུག་ན་ཡན་ལག་གཞན་ཚང་གཞིར་
བཅས༑ དོན་དང་འདུ་ཤེས་འཕྲད་པ་མེད་པའི་རྒྱུ་མཚན་གྱིས་ཆེས་ན་སྨད་སྐྱེས་པར་གསུངས་
པའི་ཕྱིར། ཞེས་རྩོད་པ་ལ། ལ་ལས། དེ་གཉིས་མི་འདྲ་སྟེ། ཉེ་དུ་མ་ཡིན་པ་ལ་ཉེ་དུར་
འདུ་ཤེས་ན་ཆགས་པ་རྒྱས་འགྱུར་དགག་བྱ་མེད་པས་ལྟུང་མེད་དུ་བཞག་ལ། རང་གི་གོས་
ལ་གཞན་གྱིར་འདུ་ཤེས་ཏེ་འཁྲུར་འཇུག་ན་ད་དུང་ཆགས་པ་རྒྱས་འགྱུར་གྱི་དགག་བྱ་ཅུང་
ཟད་ཡོད་པས་ཆེས་ན་སྨད་ཀྱི་ཉེས་བྱས་སུ་བཞག་པའི་ཕྱིར། ཞེས་ལན་འདེབས་མཛད་པ་
གཞུང་དང་མཐུན་མིན་དཔྱད་པར་ཞུའོ།
ཉེ་དུ་མ་ཡིན་པ་ཡུལ་གྱི་ཡན་ལག་ཏུ་དགོས་པའི་ལྟུང་བ་ཐུན་མོང་དུ་འཆད་པ་ལ། དགོས་
དོན་དང་བསྡུས་དོན་གཉིས་ལས། དང་པོ་ནི། 
སྡོམ་ལས། 
ཉེ་མིན་དགོས་པ་ཐུན་མོང་དགོས་དོན་ནི། །
ཚིག་ཚོགས་བསྐྱུངས་དང་མདོར་བསྡུས་རྟོགས་པ་སྟེ། །
ཞེས་སོ། ། 
བསྡུས་དོན་ཡང་།
སྡོམ་ལས།
བསྡུས་དོན་ཡན་ལག་ཁྱབ་པ་ངོ་བོ་དང་། ། 

སེལ་བ་ཅི་འགྱུར་རྒྱུ་མཚན་ལྔ་ཡིས་འཆད། ། ་
ཅེས་སོ། །
དང་པོ། ཡན་ལག་གི་ཁྱབ་པ་ནི། ། 
སྡོམ་ལས།
ཉེ་མིན་ཁྱབ་པ་ལུང་ལས་ནི། ། 
འཁྲུར་འཇུག་པ་དང་ལེན་པ་དང་། ། 
སློང་དང་སྟོད་གཡོག་སྨད་གཡོག་བཅས། །ལྟོ
 རིན་ཐང་སོ་སོར་རྨེལ་འཇུག་དང༌། ། 
མངོན་མཚན་ཉོ་ཚོང་ལྷུང་བཟེད་འཚོལ། ། 
ཐ་ག་གཉིས་དང་ཆོས་གོས་གཉིས། ། 
གཞན འདུག་གནས་ཟ་དང་བསོད་པ་ཉིད། །
གཅེར་བུ་མགྲོན་གཉེར་གྲོང་དང་ནི། ། 
ཁྱིམ་གཞན་ཉིད་དང་ཉི་ཤུར་གསུངས། ། 
དབེན་པར་འདུག་འགྲེང་སྦྱོར་བཅུག་དང༌།
ཡང་ཡང་དོ་གསུམ་ལྷག་ལེན་ཏེ། ། 
བསྟན་བཅོས་ལས་ལྔ་མདོར་བསྡུས་བཅས། །
བསྡོམ་པས་ཉི་ཤུ་རྩ་དྲུག་གོ །
ཞེས་སོ། །སྐབས་འདིར་སྡོམ་དུ་གསལ་བ་ལྟར་ལུང་ལས་གསུངས་པ་ལ་ཉི་ཤུ་ཡོད་ཅིང་།
བསྟན་བཅོས་ལས་གསུངས་པ་ལྔ་ཞེས་པ་བསྟན་བཅོས་གང་ལས་བཤད་ཅེ་ན། འདུག་འགྲེང་

ལ་ཉེ་མིན་ཡུལ་དུ་དགོས་པ་བམ་པོ་ལྔ་བཅུ་པ་ལས་བཤད་ལ། སྦྱོར་བཅུག་ལ་ནི་འདུལ་བ་
བསྡུས་པ་ལས་གསུངས་ཤིང་། ཡང་ཡང་ཟ་བ་ལ་ཊཱིཀྐ་ལས་གསུངས་པ་དང་། ལྷུང་བཟེད་
དོ་གསུམ་ལས་ལྷག་པ་ལེན་པ་ལ་མེ་ཏོག་ཕྲེང་རྒྱུད་ལས་བཤད་དོ། ། 
སྐབས་འདིར་ཅུང་ཟད་དཔྱད་ན། ཁ་ཅིག་ན་རེ། དབེན་པར་འདུག་འགྲེང་སོགས་
བསྟན་བཅོས་ལས་གསུངས་པ་ལྔ་པོ་ཆོས་ཅན། རང་རང་གི་ཡུལ་གྱི་ཡན་ལག་ལ་ཉེ་དུ་མ་
ཡིན་པ་དགོས་པ་མདོར་བསྡུས་སྦྱར་བ་ཡིན་པར་ཐལ། ལྟུང་བ་དེ་ལྔའི་ཡུལ་གྱི་ཡན་ལག་
ལ་ཉེ་དུ་མ་ཡིན་པ་དགོས་པར་ལུང་ལས་བྱ་བ་བྱེ་བྲག་གི་གསལ་ཁ་མ་གཏོད་པར་བསྟན་བཅོས་
ལས་ལུང་ལས་དངོས་སུ་གསུངས་པ་ཉི་ཤུ་པོ་ལ་དངོས་སུ་གསུངས་པ་དང་རྒྱུ་མཚན་མཚུངས་
པར་སྦྱར་བ་ཡིན་པའི་ཕྱིར། ཁྱབ་སྟེ། མདོར་བསྡུས་ཀྱི་སྐབས་ཀྱི་སྡོམ་ལས། 
མདོར་བསྡུས་ངོ་བོ་གསལ་ཁ་མ་གཏོད་པའི། །
བསླབ་དང་སྟོན་པའི་བཀར་ཡང་མཚོ་ཊཱིཀ་གསུངས། ། 
ཞེས་གསུངས་པའི་ཕྱིར། རྩ་བར་འདོད་ན། སྐབས་འདིར་བསྟན་བཅོས་ལས་གསུངས་
པ་ལྔ་དང་མདོར་བསྡུས་གཅིག་ཅེས་འདྲེན་མི་རིགས་པར་ཐལ་ལོ། །ཞེས་རྩོད་པས་དཔྱད་
པར་བྱའོ། ། 
གཉིས་པ་ཡན་ལག་གི་ངོ་བོ་ནི། མཚོ་ཊཱིཀ་གཞི་སྟོད་ཤོག ༤༧༡ ལས། ཡན་ལག་
གི་ངོ་བོ་ནི་ཉེ་དུ་མ་ཡིན་པའོ། །དེ་ཡང་གཞུང་ལས་བདུན་རྒྱུད་ལས་མཚམས་སུ་གསུངས་
ཀྱང་(ཕྱི་ལོངས་སྤྱོད་དང་འབྲེལ་བ་དང་ནང་སེམས་ཅན་ལ་ཆགས་པ་རྒྱུར་གྱུར་གཉིས་ལས་)ཕྱི་
ལོངས་སྤྱོད་དང་འབྲེལ་བའི་སྐབས་སུ་གཞུང་ནས་གསུངས་པ་ལྟར་ཡིན་ལ། ནང་སེམས་
ཅན་ལ་ཆགས་པ་རྒྱུར་འགྱུར་དགག་བྱར་གྱུར་པ་རྣམས་ཀྱི་སྐབས་སུ་ནི། ཡུལ་དུས་དེ་ན་
ངོ་ཚ་བའི་ཡུལ་དུ་མི་བྱེད་པ་ཡན་ལག་ཡིན་ཏེ། དགག་བྱའི་གནད་ཀྱིས་ཤེས་སོ། །ཞེས་

གསུངས་པ་ལྟར། ཉེ་དུ་བརྩི་ཚུལ་གཉིས་ཏེ། དང་པོ་ནི། རང་གི་ཕ་མ་གཉིས་ནས་ཡར་
བརྩིས་པའི་བདུན་རྒྱུད་ཚུན་ཆད་དོ། །བདུན་རྒྱུད་བརྩི་ཚུལ་ཡང་། ཕའི་ཕ་ནས་ཡར་བདུན་
དང་ཕའི་མ་ནས་ཡར་བདུན་ཏེ་ཕ་དང་འབྲེལ་བ་དང༌། མའི་མ་ནས་ཡར་བདུན་དང་མའི་
ཕ་ནས་ཡར་བདུན་ཏེ་མ་དང་འབྲེལ་བ་སྟེ་དེ་ལྟར་བརྩི་བ་ཡིན་ལ། གཉིས་པ་ནི་ཡུལ་དུས་
དེ་ན་ངོ་ཚའི་ཡུལ་དུ་བརྩི་བ་ལ་ཉེ་དུ་དང་། མི་བརྩི་བ་ལ་ཉེ་དུ་མ་ཡིན་པར་བརྩི་བ་སྟེ་ཚུལ་
གཉིས་ལས། ཕྱི་ལོངས་སྤྱོད་དང་འབྲེལ་བའི་ཆགས་པ་རྒྱུར་འགྱུར་དགག་བྱར་ལྡན་པ། དཔེར་
ན༑ སློང་སློང་རིགས་སོགས་ཀྱི་ཡུལ་ལ་ཉེ་དུ་མ་ཡིན་པ་ཞེས་པ་གཞུང་ལས་གསུངས་པ་ལྟར་
བདུན་རྒྱུད་དུ་མ་གཏོགས་པ་ལ་འཇོག་ཅིང༌། ནང་སེམས་ཅན་ལ་ཆགས་པ་རྒྱུར་འགྱུར་
དགག་བྱར་ལྡན་པ་དཔེར་ན། འཁྲུར་འཇུག་དང་ལེན་པ་དང་འདུག་འགྲེང་ལྟ་བུ་ལ་ཡུལ་
དུ་ཉེ་དུ་མ་ཡིན་པ་ཞེས་པ་ཡུལ་དུས་དེ་ན་ངོ་ཚའི་ཡུལ་མ་ཡིན་པ་ལ་བརྩི་བར་གསུངས་པ་ལྟར་
རོ༑ ༑གསུམ་པ་ཡན་ལག་གི་སེལ་བ་ནི། 
བཞི་པ། ཅི་འགྱུར་ནི། ་
 སྡོམ་ལས། 
མངོན་མཚན་ཉོ་ཚོང་ལྷུང་བཟེད་འཚོལ། ། 
འདུག་གནས་ཟ་བཞིར་ཉེ་དུ་ལ། ། 
ན་སྨད་གཞན་རྣམས་ལྟུང་མེད་དེ། །
 དགག་བྱ་ཡོད་མེད་གནད་ཀྱིས་སོ། ། 
ཞེས་སོ། ། 
ལྔ་པ། དགེ་སློང་མ་ལས་གོས་ལེན་པའི་སྤང་ལྟུང་འཆད་པ་ལ་གླེང་གཞི་དང་། དགག་

བྱ་དང་། ངོ་ཏི་དང་། ཡན་ལག་བརྩི་ཚུལ་ཏེ་བཞི་ལས། དང་པོ་ནི། མཉན་ཡོད་དུ་ཉེ་
དགས་ཨུད་པ་ལི་མདོག་ལས་གོས་བསླངས་པ་ལས་བསླབ་པ་འདི་བཅས་སོ། །གཉིས་པ་
དགག་བྱ་ནི་།  ཆགས་པ་རྒྱས་པའི་རྒྱུར་འགྱུར་བའོ།  །གསུམ་པ་ངོ་ཏི་ནི།
སྡོམ་ལས།
བགྲངས་པའི་ངོ་བོ་ཆོས་བརྒྱད་ལྡན་པའི་མར། །
རུང་བ་ཚད་ལྡན་གོས་བསླངས་ཏེ། ། 
ཐོབ་པ་ལས་གྱུར་དངོས་གཞི་འོ། །
ཞེས་སོ། །
ཡན་ལག་བརྩི་ཚུལ་ནི། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་
ལས༑ གཞི་ལ། གང་ལ་བསླང་པའི་ཡུལ་དང༌། གང་བསླང་པའི་དངོས་པོ་དང༌། གང་
གིས་སློང་བའི་རྟེན་ཏེ་གསུམ་ལས། དང་པོ་ནི། སྔར་འཁྲུ་འཇུག་སྐབས་ཀྱི་དགེ་སློང་ཆོས་
བདུན་སྟེང་དུ། དད་པ་དང་སེམས་ཡངས་མ་ཡིན་པ་སྟེ་ཆོས་བརྒྱད་ལྡན་ནོ། །གཉིས་པ་
གང་བསླངས་པའི་དངོས་པོ་ཆོས་ལྔ་ལྡན་ཏེ། གོས་ཡིན་པ་དང༌། ཡུལ་དེ་ཉིད་ཀྱི་ཡིན་པ་
དང་༑ ཡུལ་དེ་དང་འབྲེལ་བར་གནས་པ་དང་། རུང་བ་དང་། ཚད་དང་ལྡན་པའོ། །གསུམ་
པ་གང་གིས་ལེན་པའི་རྟེན་ནི་ཆོས་བཞི་ལྡན་ཏེ། དགེ་འདུན་ལ་འབུལ་བའི་ཁོངས་སུ་མ་གཏོགས་
པ་དང་། ཆོས་སྨྲ་བ་པོ་མིན་པ་དང༌། བསྙེན་པར་རྫོགས་པ་པོ་མ་ཡིན་པ་དང་། ཆོས་
གོས་ཚང་བར་ཡོད་པ་བཅས་སོ། །བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་
བ་ནི་ལེན་པར་རྩམ་པ་དང་། མཐར་ཐུག་ནི་ཐོབ་བློ་སྐྱེས་པའོ། ། 

དྲུག་པ། ཁྱིམ་པ་ལས་གོས་སློང་བའི་སྤང་ལྟུང་འཆད་པ་ལ། གླེང་གཞི་དང༌། དགག་
བྱ༑ ངོ་ཏི། ཡན་ལག་བརྩི་ཚུལ། དེ་ལས་འཕྲོས་དོན་ཏེ་ས་བཅད་ལྔ་ལས། དང་པོ་ནི།
མཉན་ཡོད་དུ་ཉེ་དགས་ཁྱིམ་པ་ལས་གོས་བསླངས་པ་ལས་བསླབ་པ་འདི་བཅས་སོ།
བྱ་ནི་གཞན་གྱི་ལོངས་སྤྱོད་ལ་གནོད་པའོ། །
གསུམ་པ། ངོ་ཏི་ནི། 
སྡོམ་ལས། 
ངོ་བོ་ཉེ་མིན་ཁྱིམ་པ་ལ། །་
རུང་བ་ཚད་ལྡན་གོས་བསླངས་ཤིང༌། །
ཐོབ་པ་ལས་གྱུར་དངོས་གཞི་འོ། ། 
ཞེས་སོ། །
བཞི་པ། ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་
ལས༑ དང་པོ་ལ། གང་ལ་བསླངས་པའི་ཡུལ་དང༌། གང་བསླངས་པའི་དངོས་པོ་དང་།
གང་གིས་སློང་བའི་རྟེན་ཏེ་གསུམ་ལས། དང་པོ་ཡུལ་ནི། ཁྱིམ་པ་ཆོས་དྲུག་ལྡན་སྟེ་ཁྱིམ་
པ་ཡིན་པ་དང་། ཉེ་དུ་མ་ཡིན་པ་དང༌། རང་ལས་ནོར་རྫས་ཐ་དད་དང༌། ཅི་བདེར་
སྟོབས་པ་མ་ཡིན་པ་དང་། ཐ་སྙད་ལྔ་ལྡན་དང༌། ལུས་ཐ་མལ་དུ་གནས་པའོ། །གང་
བསླང་བའི་དངོས་པོ་ནི། ཆོས་བཞི་ལྡན་ཏེ། གོས་ཡིན་པ་དང་། སྦྱིན་བདག་དེ་ཉིད་ཀྱི་
ཡིན་པ་དང༌། རུང་བ་དང། ཚད་དང་ལྡན་པའོ། །གསུམ་པ་གང་གིས་བསླངས་པའི་
རྟེན་ནི། སྲ་བརྐྱང་མ་བཏིང་བ་དང་། རང་ལ་ཆོས་གོས་ཚང་བར་ཡོད་པ་སྟེ། ཆོས་གཉིས་
ལྡན་ནོ། །བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་བ་ནི། སློང་བར་ཞུགས་
པའོ༑ ༑མཐར་ཐུག་ནི། ཐོབ་བློ་སྐྱེས་པའོ། །

དེ་ལས་འཕྲོས་པའི་དོན་ལ། སྐབས་འདིར་སློང་བའི་སྤང་ལྟུང་གི་གཞིའི་དངོས་པོ་
དེ་རུང་བ་དང་ཚད་ལྡན་དགོས་པར་གསུངས་པའི་ཚད་ལྡན་དེ་རང་ཚད་དང་སྤྱི་ཚད་གང་
ལ་བྱེད་དཔྱད་ན། འདིར་ཁ་ཅིག་ན་རེ། རང་ཚད་ཡིན་ཏེ། སྤྱིར་བསྟན་སྐབས། རབ་ཏུ་
བྱུང་བའི་རྫས་དག་ལ་ནི་རུང་བ་ཉིད་དང་ཚད་དང་ལྡན་པ་ལ་སོགས་པ་ཉིད་དོ། །ཞེས་པའི་
དོན་འགྲེལ་བ་ན། རིན་ཕྲེང་ལས་སློང་བ་དེ་གོས་རང་ཚད་ལྡན་པ་ཡུལ་དགོས་ཀྱི་ནང་དུ་
བགྲངས་པའི་ཕྱིར་ཏེ། སྤྱིར་བསྟན་དེ་ཐད་ཀྱི་སྡོམ་ལས།
སློབ་སྟེ།། རང་ཚད་ཀྱིས་བསྐྱེད་རིན་ཕྲེང་ལས། །
ལྷག་པ་འབྲལ་བ་འཁྲུར་འཇུག་སློང་སོགས་བཞི། །
ཞེས་སློང་དང་སློང་རིགས། སྤགས་སློང་དང་སོ་སོར་སྤགས་སློང་བཞི་པོ་དེ་གཞིའི་དངོས་
པོ་གོས་རང་ཚད་དང་ལྡན་པ་ལས་གྱུར་བར་གསུངས་པའི་ཕྱིར། ཟེར། ཡང་། ལ་ལས།
དེ་མི་འཐད་པར་ཐལ། སློང་བའི་གཞིའི་དངོས་པོ་དེ་གོས་ཁྲུ་གང་ཡན་གྱི་ཚད་དང་ལྡན་པས་
ཆོག་གི་གོས་རང་རང་གི་ཚད་ལོངས་མི་དགོས་པའི་ཕྱིར་ཏེ། མཚོ་ཊཱིཀ་གཞི་སྟོད་འདི་ཐད་
ཤོག ༤༨༡ ལས། འགྲེལ་ཆུང་ལས། ཁྲུ་གང་ཡན་ཆད་ཡིན་པ་དང་ཞེས་བཤད་པ་དེ་
ངེས་པར་བཟུང་བར་བྱའོ། །ཞེས་གསུངས་པའི་ཕྱིར་དང་། སྤྱིར་བསྟན་སྐབས་རིན་ཕྲེང་
ལས༑ རང་ཚད་དང་ལྡན་པའི་ནང་དུ་བགྲངས་ཀྱང་འདུལ་འཛིན་གྱིས་སྤྱི་ཚད་དང་ལྡན་
པའི་ནང་དུ་བགྲངས་པའི་ཕྱིར་ཏེ། སྤྱིར་བསྟན་གྱི་སྡོམ་ལས།
སྤྱི་ཚད་ཀྱིས་བསྐྱེད་འདུལ་འཛིན་གྱིས། །འཆང་བ་འཇོག་པ་ལེན་པ་དང་། །
སློང་དང་སློང་བར་རིགས་པ་དང༌། །སྤགས་དང་སོ་སོར་སྤགས་པ་དང༌། །
ཞེས་གསུངས་པའི་ཕྱིར། ཟེར་བས་དཔྱད་པར་ཞུའོ།

བདུན་པ། སློང་རིགས་ཀྱི་སྤང་ལྟུང་འཆད་པ་ལ། གླེང་གཞི་དང༌། དགག་བྱ། ངོ་
ཏི༑ ཡན་ལག་བརྩི་ཚུལ། དེ་ལས་འཕྲོས་པའི་དོན་ཏེ་ལྔ་ལས། དང་པོ་ནི། མཉན་ཡོད་
དུ་བསམ་གཏན་པ་བཞི་བཅུས་སྦྱིན་བདག་སྒོ་རེ་རེ་ནས་གོས་ཟུང་གཅིག་གི་ཚད་ལས་ལྷག་
པར་བསླངས་པ་ལས་བསླབ་པ་འདི་བཅས་སོ། །དགག་བྱ་ནི། སྦྱིན་བདག་གི་ལོངས་སྤྱོད་
ལ་གནོད་པའོ། ། 
ངོ་ཏི་ནི། 
སྡོམ་ལས། 
ངོ་བོ་གོས་གསུམ་མ་ཚང་བས།
ཁྱིམ་པ་ཆོས་དྲུག་ལྡན་པ་ལ། ། 
གོས་བསླངས་རབ་བྱུང་ཆོས་གོས་ནི། ། 
ཆ་ར་ཟུང་གཅིག་ལས་ལྷག་ཐོབ་པའོ། ། །
ཞེས་སོ། །ཞིབ་ཏུ་ཕྱེ་ན། སློང་རིགས་ཀྱི་སྤང་ལྟུང་ལ། ལྷག་པ་སློང་བའི་སྤང་ལྟུང་གསུམ་
དང་༑ ལྷག་པ་མི་སྦྱིན་པ་གཉིས་ཏེ་ལྔ་ཡོད། སྐབས་འདིར། མཚོ་ཊཱིཀ་ལས། འདིར་ངོ་
ཏི་ནི། རྣམ་པ་ལྔ་སྟེ་ལྷག་པ་སློང་བའི་ལྟུང་བ་གསུམ་དང་། ལྷག་པ་མི་སྦྱིན་པའི་ལྟུང་བ་
གཉིས་སོ། །ཞེས་གསུངས་པའི་ཕྱིར། དེ་དག་སོ་སོའི་ངོས་འཛིན་མཚོ་ཊཱིཀ་ལས་གསུངས་
པ་བཞིན་བརྗོད་ན། དེ་ལ་ལྷག་པ་སློང་བའི་སྤང་ལྟུང་གསུམ་ནི། སྣམ་སྦྱར་ལྟ་བུ་ཆོས་གོས་
དྲས་པར་བྱ་སྙམ་པས་སློང་སྟེ་རབ་བྱུང་གི་སྟོད་གཡོག་སྨད་གཡོག་རབ་ཚད་ཐོབ་ཅིང་། དེ་
ལས་ལྷག་པ་ཁྲུ་གང་ཡན་ཆད་ཐོབ་ན་སྤང་ལྟུང་དང༌། རྔུལ་གཟན་ནམ་ཤམ་ཐབས་ལྟ་བུ་
གོས་མ་དྲས་པར་བྱ་སྙམ་པས་སློང་སྟེ། ཁྱིམ་པའི་སྟོད་གཡོག་སྨད་གཡོག་རབ་ཚད་གཉིས་
ཐོབ་ཅིང༌། དེ་ལས་ལྷག་པ་ཁྲུ་གང་ཡན་ཆད་ཐོབ་ན་སྤང་ལྟུང་དང༌། གོས་མ་དྲས་པར་

བྱ་སྙམ་པས་སློང་སྟེ་ཁྱིམ་པའི་སྟོད་གཡོག་སྨད་གཡོག་མཐའ་ཚད་ཐོབ་ཅིང་། འབྲིང་ཚད་
དམ་རབ་ཚད་དུ་ཁ་སྐང་བའི་གོས་ཐོབ་པའམ། འབྲིང་ཚད་ཐོབ་ཅིང་རབ་ཚད་དུ་ཁ་སྐང་
བའི་གོས་བསླངས་ཤིང་ཐོབ་ན་སྤང་ལྟུང་གསུམ་མོ། ། 
ལྷག་པ་མི་སྦྱིན་པའི་སྤང་ལྟུང་གཉིས་ནི། སྣམ་སྦྱར་ལྟ་བུ་ཆོས་གོས་དྲས་པར་བྱ་སྙམ་
པས་སློང་སྟེ་རབ་བྱུང་གི་སྟོད་གཡོག་སྨད་གཡོག་རབ་ཚད་ཐོབ་ན་ཁྲུ་གང་ཡན་གྱི་ལྷག་པ་
དེ་སྦྱིན་དགོས་པ་ལས་མ་སྦྱིན་ན་སྤང་ལྟུང་དང་། ཤམ་ཐབས་ལྟ་བུ་མ་དྲས་པར་བྱ་སྙམ་པས་
སློང་སྟེ། རབ་བྱུང་གི་སྟོད་གཡོག་སྨད་གཡོག་རབ་ཚད་གཉིས་ལས་ལྷག་པ་ཐོབ་ན་གང་
ལྷག་པ་དེ་མ་སྦྱིན་ན་སྤང་ལྟུང་ངོ་། ། 
སྐབས་འདིར། རབ་བྱུང་གི་སྟོད་གཡོག་སྣམ་སྦྱར་དང་བླ་གོས་ལྟ་བུ་དང་སྨད་གཡོག་
མཐང་གོས་དང་ཤམ་ཐབས་ལྟ་བུའི་རབ་ཚད་དང་འབྲིང་ཚད་དང་ཆུང་ཚད་ནི། གཞི་སྨད་
གོས་གཞིའི་སྡོམ་ལས། 
སྣམ་སྦྱར་བླ་གོས་སྲིད་དུ་ཁྲུ་ལྔ་དང༌། ། 
ཞེང་དུ་ཁྲུ་གསུམ་ཆུང་ཚད་ཕྱེད་ཕྱེད་ཕྲི། ། 
མཐང་གོས་སྲིད་དུ་ལྔའམ་བཞི་དང་ཞེང༌། ། 
ཁྲུ་དོ་མ་ཆོག་རལ་ཁ་དཔུང་བཅད་གླན།། 
ཆུང་ཚད་འཁོར་གསུམ་ཁེབས་པ་ཡིས་ཀྱང་རུང་། །
ཤམ་ཐབས་དེའི་གཟན་གཉིས་ཀྱང་མཐང་གོས་བཞིན། །
ཞེས་གསུངས་པ་ལྟར་རོ། ། 
ཁྱིམ་པའི་སྟོད་གཡོག་དང་སྨད་གཡོག་རབ་འབྲིང་མཐའ་གསུམ་གྱི་ཚད་ཀྱང་། རིན་

ཕྲེང་འདི་ཐད་ཤོག ༣༠༩ ལས། ཁྱིམ་པའི་སྟོད་གཡོགས་ཆེ་ཚད་ནི་རས་ཡུག་ཆེན་
སྲིད་དུ་ཁྲུ་བཅུ་གཉིས་ཞེང་དུ་ཁྲུ་གསུམ་པའོ། །སྨད་གཡོགས་ནི་རས་ཡུག་ཕྲན་སྲིད་དུ་ཁྲུ་
བདུན་པ་དང་ཞེང་དུ་ཁྲུ་དོ་པའོ། །ཞེས་རབ་ཚད་དང་། ཆུང་ཚད་ནི། མཚོ་ཊཱིཀ་འདི་
ཐད་ཤོག ༤༨༥ ལས། ཊཱིཀྐ་ལས། ཁྱིམ་པའི་སྟོད་གཡོགས་ཆུང་ཚད་ནི་ཞེང་དུ་ཁྲུ་ཕྱེད་
དང་གསུམ་པ་དང་། སྲིད་དུ་ཁྲུ་ཕྱེད་དང་ལྔ་པ་ཡིན་ཞིང་། ཁྱིམ་པའི་སྨད་གཡོགས་ཆུང་
ཚད་ནི། འཁོར་གསུམ་ཁེབས་པ་ཡིན་པར་བཤད་དོ། །ཞེས་གསུངས་ལ། དེ་གཉིས་ཀྱི་
བར་ནི་འབྲིང་ཚད་དུ་རྟོགས་སོ། །སྐབས་འདིར། ཁ་ཅིག་གིས། འོ་ན་སློང་རིགས་ཀྱི་
སྤང་ལྟུང་འདི་ཆོས་ཅན། ཁྱེད་ཀྱི་གཞིའི་དངོས་པོའི་གོས་དེ་རང་ཚད་དང་ལྡན་པ་དགོས་
པར་ཐལ། ཆོས་གོས་དྲས་པ་དང་མ་དྲས་པ་གང་བཟོ་བར་འདོད་ཀྱང་གོས་དེའི་ཚད་ལོངས་
པ་ཐོབ་ཅིང༌། དེ་ལས་ལྷག་པ་བསླངས་ཏེ་ཐོབ་ན། སྤང་བ་འདི་བསྐྱེད་པར་གསུངས་པའི་
ཕྱིར་ཏེ། ཆོས་གོས་གང་བཟོ་བར་འདོད་ཀྱང་དེའི་ཚད་ལོངས་པ་ཐོབ་ན་དེ་ཙམ་གྱིས་བསམ་
པ་རྫོགས་པས་དེ་ཙམ་བསླང་བ་ལ་ལྟུང་བ་མེད་ཅིང་དེ་ལས་ལྷག་པ་བསློངས་ན་སློང་རིགས་
ཀྱི་སྤང་བ་འབྱུང་བ་དེ་ལྟར་ཡིན་པའི་ཕྱིར། དེ་ལྟར་ཡང་། མཚོ་ཊཱིཀ་གཞི་སྟོད་འདི་ཐད་
ཤོག ༤༨༦ ལས། བསམ་པའི་དོན་ཡོངས་སུ་རྫོགས་པ་ལས་ལྷག་པའི་ཕྱིར། ཞེས་
གསུངས་པའི་ཕྱིར། རྩ་བར་འདོད་ན། སློང་རིགས་ཀྱི་སྤང་བ་འདི་ཆོས་ཅན། ཁྱོད་ཀྱི་
གཞིའི་དངོས་པོ་རང་ཚད་ལས་གྱུར་པ་མ་ཡིན་པར་ཐལ། སྤྱི་ཚད་ལས་གྱུར་པ་ཡིན་པའི་
ཕྱིར་ཏེ། འདུལ་འཛིན་གྱིས་སྤྱི་ཚད་ལས་གྱུར་པའི་ནང་དུ་བགྲངས་པའི་ཕྱིར་ཏེ། སྤྱིར་
བསྟན་གྱི་སྡོམ་ལས།
སྤྱི་ཚད་ཀྱིས་བསྐྱེད་འདུལ་འཛིན་གྱིས། །འཆང་བ་འཇོག་པ་ལེན་པ་དང༌། །
སློང་དང་སློང་བར་རིགས་པ་དང༌།

ཞེས་གསུངས་པའི་ཕྱིར། ཟེར། ཁྱབ་སྟེ། རང་ཚད་ཅེས་གོས་གང་ཡིན་ཡང་རང་གི་
ཚད་ལོང་དང་། སྤྱི་ཚད་ཅེས་པ་གོས་ཁྲུ་གང་ལོངས་ཙམ་གྱིས་བསྐྱེད་པ་ལ་གསུངས་པའི་
ཕྱིར༑ འོན་ཀྱང་རིན་ཕྲེང་ལས། རང་ཚད་ལས་གྱུར་པའི་ནང་དུ་འདྲེན་པས་འདུལ་འཛིན་
དང་རིན་ཕྲེང་རྣམ་གཉིས་སོ་སོའི་དགོངས་པ་བཞེད་ཚུལ་ཇི་ལྟར་ཡིན་དཔྱད་པར་ཞུའོ། །
བརྒྱད་པ། སྤགས་སློང་གི་སྤང་ལྟང་འཆད་པ་ལ། གླེང་གཞི་དང༌། དགག་བྱ། ངོ་
ཏི༑ ཡན་ལག་བརྩི་ཚུལ་ཏེ་བཞི་ལས། དང་པོ་ནི། མཉན་ཡོད་དུ་ཉེ་དགའ་ལ་ཁྱིམ་བདག་
གིས་གོས་ཕུལ་བ་སྤགས་པ་ལས་ལྷག་པ་བསླངས་པ་ལས་བསླབ་པ་འདི་བཅས་སོ། །དགག་
བྱ་ནི་སྦྱིན་བདག་གི་ལོངས་སྤྱོད་ལ་གནོད་པའོ། ། ་
ངོ་ཏི་ནི། 
སྡོམ་ལས། 
ངོ་བོ་ཉེ་མིན་ཁྱིམ་པ་ཡིས། །
ཆོས་གོས་སྦྱིན་པར་སྤགས་པ་ལས། ། 
ལྷག་བ་བསླངས་ཐོབ་ལས་གྱུར་བའོ། །
ཞེས་པའོ། །
བཞི་པ་ཡན་ལག་བརྩི་ཚུལ་ནི། གཞི་དང༌། བསམ་པ། སྦྱོར་བ། མཐར་ཐུག་སྟེ་
བཞི་ལས། གཞི་ལ། གང་ལ་བསླངས་པའི་ཡུལ་དང་། གང་བསླངས་པའི་དངོས་པོ་དང་།
གང་གིས་བསླངས་པའི་རྟེན་ཏེ་གསུམ་ལས། དང་པོ་ནི། ཁྱིམ་པ་ཆོས་དྲུག་ལྡན་སྟེང༌། གོས་
དེ་སྤགས་པར་བྱས་པ་དང་། སྦྱིན་བདག་སྤུངས་པོ་ཆུང་ཡིན་པ་སྟེ། ཆོས་བརྒྱད་ལྡན་ནོ།།
གཉིས་པ་དངོས་པོ་ནི། ཆོས་བཞི་ལྡན་ཏེ། གོས་ཡིན་པ་དང་། སྦྱིན་བདག་དེ་ཉིད་ཀྱི་

ཡིན་པ་དང༌། རུང་བ་དང༌། ཚད་དང་ལྡན་པའོ། །གང་གིས་སློང་བའི་རྟེན་ནི། སྲ་
བརྐྱང་མ་བཏིང་བ་དང༌། ཆོས་གོས་མ་ཚང་བའོ། །བསམ་པ་ལ་འདུ་ཤེས་དང་ཀུན་སློང་
གཉིས་སོ། །སྦྱོར་བ་ནི་སྤགས་པར་ཞུགས་པའོ། །མཐར་ཐུག་ནི་ལྷག་པའི་གོས་ལ་ཐོབ་
བློ་སྐྱེས་པའོ། །
དགུ་པ། སོ་སོར་སྤགས་སློང་གི་སྤང་ལྟུང་འཆད་པ་ལ། གླེང་གཞི་དང་དགག་བྱ་
གཉིས་སྤགས་སློང་དང་འདྲ་ལ། ངོ་ཏི་ནི། ཕལ་ཆེར་འདྲ་བ་ལ། གཞི་ཡི་ཡན་ལག་གང་
ལ་བསླངས་པའི་ཡུལ་སྤོག་པ་པོ་ཁྱིམ་པ་ཕོ་མོ་སོ་སོ་ཡིན་པ་དང་སྦྱིན་བདག་སྤུངས་པོ་ཆེ་ཡིན་
པ་དང་། གང་བསླངས་པའི་དངོས་པོ་ཡང་ཁྱིམ་པ་ཕོ་མོ་སོ་སོ་ནས་སྤགས་ཚད་ལས་ལྷག་
པ་ཡིན་པའོ། །
སྐབས་འདིར། སློང་རིགས་དང༌། སྤགས་སློང་དང༌། སོ་སོ་སྤགས་སློང་གསུམ་
གྱི་ཁྱད་པར་ནི། སྦྱིན་བདག་ཁྱིམ་པས་རང་ལ་གོས་གང་སྦྱིན་པར་བྱ་སྙམ་པའི་བསམ་དོན་
དང་མཐུན་པའི་ཚད་ལོངས་སྦྱིན་པ་ན་དེ་ལས་ལྷག་པར་སློང་ན་སློང་རིགས་དང་། སྦྱིན་བདག་
ཁྱིམ་པ་ཕོ་མོ་གང་རུང་གཅིག་གིས་རང་ལ་གོས་འདི་ཙམ་ཞིག་སྦྱིན་པར་བྱ་སྙམ་དུ་བསམ་
པས་སྤགས་པའམ་བསྔོས་ཚད་ལས་ལྷག་པར་བསླངས་ན་སྤགས་སློང་དང་། སྦྱིན་བདག་
ཁྱིམ་པ་ཕོ་མོ་སོ་སོས་རང་ལ་གོས་འདི་ཙམ་རེ་སྦྱིན་པར་བྱ་སྙམ་དུ་བསམ་པས་སྤགས་པའམ་
བསྔོས་ཚད་ལས་ལྷག་པ་བསླངས་ན་སོ་སོར་སྤགས་སློང་གི་སྤང་ལྟུང་སྐྱེས་པར་གསུངས་སོ།།
བཅུ་པ། བསྐུར་བའི་སྤང་ལྟུང་འཆད་པ་ལ། གླེང་གཞི་དང༌། དགག་བྱ། ངོ་ཏི།
ཡན་ལག་བརྩི་ཚུལ། དེ་ལས་འཕྲོས་དོན་ཏེ་ས་བཅད་ལྔ་ལས། དང་པོ་གླེང་གཞི་ནི། མཉན་
ཡོད་དུ་ཉེ་དགའ་ལ་བྲམ་ཟེ་དབྱར་ཚུལ་གྱིས་གོས་ཀྱི་རིན་ཀར་ཤ་པ་ཎ་བསྐུར་བ་དེ་སྤོ་ཚོང་

གི་ཁྱེའུ་ལ་གཏད་ཅིང་ཧ་ཅང་བརྟུན་ངན་པས་བླངས་པ་ལས་བསླབ་པ་འདི་བཅས་སོ། །དགག་
བྱ་ནི། གཞན་ལ་གནོད་པ་དང་རང་འདོད་ཆེས་པའོ། ། 
ངོ་ཏི་ནི། 
སྡོམ་ལས།
ངོ་བོ་གོས་སམ་གོས་ཀྱི་རིན། །
སྦྱིན་བདག་ཁྱིམ་པས་ཕོ་ཉ་བ། །
ཁྱིམ་པ་ལ་བསྐུར་ཕོ་ཉ་བས།
དགེ་སློང་གིས་བསྟན་ཞལ་ཏ་བ། ། 
ཁྱིམ་པར་གཏད་པའི་ཆོས་གོས་དེ།
བསྐུལ་དང་བསྡད་པར་དྲུག་ལྷག་པར།
བླངས་པའམ་མ་ལྷག་ཞལ་ཏ་བ།
རང་གིས་སྦྱིན་བདག་སེམས་བསྡུ་བར།
ཁས་མ་བླངས་པ་ལས་གྱུར་པའོ། །
ཞེས་སོ། ། 
བཞི་པ་ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས།
གཞི་ལ། སྦྱོར་བ་བརྩམ་པར་བྱ་བའི་གཞི་དང༌། གང་བླངས་པའི་དངོས་པོ་ཏེ་གཉིས་ལས།
དང་པོ་སྦྱོར་བ་བརྩམ་པར་བྱ་བའི་གཞི་ནི་ཆོས་བཞི་ལྡན་ཏེ། སྦྱིན་བདག་དང་ཕོ་ཉ་བ་དང་
ཞལ་ཏ་བ་གསུམ་ནི་ཁྱིམ་པ་ཡིན་པ་དང་། དེ་གསུམ་ཆར་ཐ་སྙད་ལྔ་ལྡན་ཡིན་པ་དང་། ལུས་
ཐ་མལ་གནས་པ་དང་། ཞལ་ཏ་བས་སྦྱིན་བདག་གི་སེམས་བསྡུ་བར་ཁས་མི་ལེན་པ་འོ། །གཉིས་
པ་གང་བླངས་པའི་དངོས་པོ་ནི། གོས་སམ་དེའི་རིན་ཡིན་པ་དང་ཕལ་ཆེར་རུང་བ་དང་།

ཚད་དང་ལྡན་པ་དང་། སྦྱིན་བདག་གིས་ཕོ་ཉ་བ་ལ་གཏད་ཅིང་། ཕོ་ཉ་བས་ཞལ་ཏ་བ་ལ་
གཏད་པ་ཡིན་པ་འོ། །བསམ་པ་ལ་འདུ་ཤེས་མ་འཁྲུལ་བ་དང་ཀུན་སློང་ནི་བསྐུལ་བསྡད་
དྲུག་ལས་ལྷག་པར་བྱེད་འདོད་པའམ།ཞལ་ཏ་བས་སྦྱིན་བདག་གིས་སེམས་བསྡུ་བར་ཁས་
མ་བླང་པར་ལེན་པར་འདོད་པའོ། །སྦྱོར་བ་ནི་དངོས་པོ་ལེན་པར་ཞུགས་པའོ། །མཐར་
ཐུག་ནི་ཐོབ་བློ་སྐྱེས་པའོ། །
དེ་ལས་འཕྲོས་པའི་དོན་བཤད་པ་ལ། བསྐུལ་བསྡད་དྲུག་གི་ངོས་འཛིན་དང༌། ལྟུང་
བ་འདིའི་མཐར་ཐུག་གྲུབ་ཚུལ་བཤད་ན། དང་པོ་བསྐུལ་བསྡད་དྲུག་ཅེས་པ་ནི་བསྐུལ་བ་
གསུམ་དང༌། བསྡད་པ་གསུམ་སྟེ་སྡོམ་པས་དྲུག་པོ་ཡིན་ལ། དེ་ལ་བསྐུལ་བ་གསུམ་ནི་༡
སྨྲ་བའི་དབང་དུ་བྱས་པ་ཞལ་ཏ་བས་དགེ་སློང་ལ་ཁྱེད་འོངས་སམ་ཟེར་བ་ལ་གོས་དེའི་ཕྱིར་
དུའོ༑ ༑ཞེས་དང་། ལེགས་པར་འོངས་སམ་ཟེར་བ་ལ་གོས་དེའི་ཕྱིར་དུའོ། །ཞེས་སྨྲས་
པ་སྟེ་ཕྱེ་ན་སྨྲ་བའི་སྒོ་གཉིས་དང༌། ༢ སྟན་ལ་འདུག་ཅིག་ཟེར་བ་ལ་གོས་ཀྱི་ཕྱིར་དུའོ།།
ཞེས་དང༌། རྐང་པ་འཁྲུས་ཤིག་ཟེར་བ་ལ་གོས་ཀྱི་ཕྱིར་དུའོ། །ཞེས་ལེགས་པར་སྦྱར་བའི་
སྒོ་གཉིས་དང༌། ༣ བཟའ་བ་ཟོས་ཤིག་ཟེར་བ་ལ་དེའི་ཕྱིར་དུའོ། །བཏུང་བ་འཐུང་ཤིག་
ཟེར་བ་ལ་གོས་ཀྱི་ཕྱིར་དུའོ། །ཞེས་ལན་སྤུས་པ། བཟའ་བཏུང་གི་སྒོ་གཉིས་ཏེ། བསྐུལ་
བ་གསུམ་མོ། །བསྡད་པ་གསུམ་ནི། བསྐུལ་བ་གསུམ་བྱས་ཀྱང་ཞལ་ཏ་བས་དགེ་སློང་ལ་
གོས་མ་བྱིན་ན། ཞལ་ཏ་བའི་དྲུང་ན་གོས་དེའི་ཕྱིར་མཚན་མ་བསྟན་པའི་སླད་དུ་ཅང་མི་
སྨྲ་བར་ལན་གསུམ་གྱི་བར་བསྡད་པར་བྱའོ། །བསྐུལ་བསྡད་ལན་དྲུག་པོ་དེ་བྱས་ཟིན་ན་
དེ་ལས་ལྷག་བྱ་མི་རུང་ལ། གལ་ཏེ་བྱེད་ན་བསྐུར་བའི་སྤང་ལྟུང་འབྱུང་ངོ༌། །བསྐུལ་བསྡད་
དྲུག་བྱས་ཟིན་པ་ན། དགེ་སློང་དེས་སྦྱིན་བདག་ལ་ཞལ་ཏ་བས་བདག་ལ་གོས་མ་བྱིན་པས་
ཁྱེད་ཉིད་ཤེས་པར་གྱིས་ཤིག་ཅེས་སྤྲིན་པར་བྱའོ། །དེའི་འོག་ཏུ་ཞལ་ཏ་བས་གོས་འབུལ་

བར་བྱེད་ན་ཁོ་བོས་སྦྱིན་བདག་ལ་གོས་དེ་སྤངས་ཟིན་ཏོ་ཞེས་སྨྲ་བར་བྱ་ཡི། གྱ་ཚོམ་དུ་གོས་
ལེན་པར་མི་བྱ་ལ། གལ་ཏེ་ཞལ་ཏ་བས་དགེ་སློང་ལ་གོས་འདི་བཞེས་ཤིག ཁོ་བོས་སྦྱིན་
བདག་གི་སེམས་བསྡུ་བར་བྱའོ། །ཞེས་སྨྲས་ན་གོས་དེ་ལེན་རུང་ལ། ཞལ་ཏ་བས་སྦྱིན་
བདག་གི་སེམས་བསྡུ་བར་ཁས་མི་ལེན་བཞིན་དུ། དགེ་སློང་གིས་གོས་དེ་ལེན་ན། ཡང་
བསྐུར་བའི་སྤང་ལྟུང་དུ་གསུངས་སོ། །ཚུལ་འདི་ནི། རིན་ཕྲེང་འདི་ཐད་དུ་བསྐུར་བའི་
སྤང་ལྟུང་གི་ངོ་བོ་ངོ་སྤྲོད་རྒྱས་པར་མཛད་པ་གཞིར་བྱས་ནས་བརྗོད་པ་ཡིན་ནོ། །
ཕྱེ སྐབས་འདིར་བསྐུར་བའི་སྤང་ལྟུང་ལས་འཕྲོས་པའི་ཉེས་བྱས་ལ། མདོ་རྩ་ལས་གསུངས་
པ་ལྔ་དང་ཊཱིཀྐ་ལས་གསུངས་པ་གཅིག་སྟེ་དྲུག་མཚོ་ཊཱིཀ་ལས་གསུངས་པ་བཀོད་ན། དང་
པོ་མདོ་རྩ་ལས་གསུངས་པ་ལྔ་ནི། མདོ་རྩ་ལས། མ་སྤངས་པ་ལའོ། །ཞེས་པས་ཉེས་བྱས་
གཉིས་བསྟན་ལ། དེ་གཉིས་ནི། ཕོ་ཉ་བས་གོས་ཀྱི་རིན་གསེར་སོགས་དགེ་སློང་ལ་འབུལ་
ན་དགེ་སློང་གིས་དེ་ལེན་དུ་མི་རུང་ངོ་ཞེས་མ་སྤངས་པར་ལེན་ན་ཉེས་བྱས་དང། བསྐུལ་
བསྡད་དྲུག་བྱས་མཐར་དགེ་སློང་གིས་གོས་ཀྱི་རིན་དེ་སྦྱིན་བདག་ལ་སྤངས་ཟིན་རྗེས་ཞལ་
ཏ་བས་དགེ་སློང་ལ་ཕུལ་བ་ན་ལེན་ན་ཉེས་བྱས་སོ། །མདོ་རྩ་ལས། མ་སྨྲས་ན་ཉེས་བྱས་
སོ༑ ༑ཞེས་པས། ཕོ་ཉས་དགེ་སློང་གོས་ཀྱི་རིན་ཞལ་ཏ་བ་ལ་གཏད་པའི་གནས་ཚུལ་དགེ་
སློང་ལ་མ་བརྗོད་པར་དགེ་སློང་གིས་ཞལ་ཏ་བ་ལ་བསྐུལ་ན་ཉེས་བྱས་ཡིན་པར་བསྟན་ནོ། །ཡང་
མདོ་རྩ་ལས། མ་དྲིས་པར་སྟོན་ན་ཡང་ངོ་། །ཞེས་པས། ཕོ་ཉ་བས་དགེ་སློང་ཞལ་ཏ་
བྱེད་པ་སུ་ཡིན་ཞེས་མ་དྲིས་པར་དགེ་སློང་གིས་ཞལ་ཏ་བྱེད་པ་སྟོན་ན་ཉེས་བྱས་སོ། །ཞེས་
བསྟན༑ ཡང་མདོ་རྩ་ལས། རེ་བ་མེད་པ་ཉིད་ན་མ་སྦྲན་ན་ཡང་ངོ་ཞེས་པས། དགེ་སློང་
གིས་ཞལ་ཏ་བ་ལ་བསྐུལ་བསྡད་དྲུག་བྱས་རྗེས་གོས་ཐོབ་པའི་རེ་བ་མེད་པ་ན་དགེ་སློང་གིས་
སྦྱིན་བདག་ལ་གོས་སམ་གོས་ཀྱི་རིན་དེ་ཕྱིར་ལེན་ཅིག་ཅེས་སྤྲིངས་དགོས་པ་ལས་དེ་ལྟར་མ་

སྤྲིངས་ན་ཉེས་བྱས་ཏེ། མདོ་རྩས་བསྟན་པའི་ཉེས་བྱས་ལྔ་ཡིན་ལ། ཊཱིཀྐས་བསྟན་པ་གཅིག་
ནི་བསྐུལ་བ་གསུམ་དང་བསྡད་པ་གསུམ་སྟེ་དྲུག་ལས་ལྷག་པར་བྱས་ན་སྤང་ལྟུང་བསྐྱེད་ལ་
དེ་ལས་གཞན་དུ་བསྐུལ་བ་བཞི་དང་བསྡད་གཉིས་ལྟ་བུ་བྱེད་ན་ཉེས་བྱས་བསྐྱེད་པ་དེ་ཡིན་
ནོ༑ 
སྤང་ལྟུང་བཅུ་ཚན་གཉིས་པ་འཆད་པ་ལ། 
སྡོམ་ལས།
སྲིན་བལ་འབའ་ཞིག་ཆ་གཉིས་དང་། ། 
དྲུག་དང་ཐོ་གང་ལམ་དང་ནི། །
འཁྲུ་བ་དང་ནི་གསེར་དངུལ་ལེན། །
མངོན་ཚན་ཅན་དང་ཉོ་ཚོང་ངོ།  །
ཞེས་པའོ།
སྲིན་བལ་གྱི་སྟན་བཅོས་པའི་སྤང་ལྟུང་འཆད་པ་ལ། གླེང་གཞི་དང༌། དགག་བྱ།
ངོ་ཏི། ཡན་ལག་བརྩི་ཚུལ་ཏེ་བཞི་ལས། དང་པོ་ནི། མཉན་ཡོད་དུ་དགེ་སློང་རབ་ཏུ་
མང་པོས་སྟན་བཅོས་པ་ལས་བསླབ་པ་འདི་བཅས་སོ། །དགག་བྱ་ནི་འདོད་པ་ཆེས་པ་དང་
དོན་དང་བྱ་བ་མང་བའོ། ། 
ངོ་ཏི་ནི།
སྡོམ་ལས།
ངོ་བོ་ཧྲིན་བལ་སྟན་རང་ངམ། །

བསྐོས་པས་ལུས་ངག་ཏུ་གྲུབ་ཅིང་།
བཀྲམ་པ་རྫོགས་པ་ལས་གྱུར་པའོ།
ཞེས་སོ། ། 
ཡན་ལག་བརྩི་ཚུལ་ནི། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་
ལས༑ གཞི་ནི་ཆོས་བརྒྱད་ལྡན་ཏེ། སྲིན་བལ་ཡིན་པ་དང་། དཀོན་ཞིང་རིན་ཆེ་བ་དང་།
ཉུང་ངུ་གཞན་དང་མ་འདྲེས་པ་དང་། གསར་པ་ཡིན་པ་དང་། རང་ཉིད་ཀྱི་ཡིན་པ་དང་།
བྱེད་འཕྲོ་གཞིའི་སེལ་གཏོགས་མ་ཡིན་པ། གཞི་གཞན་གྱི་སྒོ་ནས་རུང་བ་དང་། ཚད་དང་
ལྡན་པའོ། །བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་བ་ནི། རང་གིས་སམ་
གཞན་ལ་བསྐོས་པས་སྟན་བྱེད་པར་ཞུགས་པའོ། །མཐར་ཐུག་ནི། བཀྲམ་པ་རྫོགས་པའོ།།
ཞེས་སོ། །
སྐབས་འདིར་དོགས་གནས་དཔྱད་བྱ་ལ། མདོ་རྩ་བ་འདི་ཐད་ལས་ཉུང་ངུ་དང་བསྲེས་
པ་ཉིད་ན་ན་སྨད་པ་ཉིད་དོ། །ཞེས་གསུངས་ལ། དེའི་དོན་ནི། སྲིན་བལ་དེ་བལ་དཀར་
སོགས་གཞན་དང་བསྲེས་ནས་སྟན་བཅོས་ན་སྲིན་བལ་གྱི་སྟན་བཅོས་པའི་ལྟུང་བ་ན་སྨད་
སྐྱེས་ཞེས་པའི་དོན་ཡིན་ལ། འདི་ཐད་ཀྱི་ཊཱིཀྐ་ལས། དེ་ནི་སྟན་ཐམས་ཅད་ཀྱི་དབང་དུ་
བྱས་པ་ཡིན་ནོ། །ཞེས་རྫས་གཞན་དང་བསྲེས་ན་ལྟུང་བ་ན་སྨད་སྐྱེ་ཚུལ་འདི་སྲིན་བལ་གྱི་
སྟན་གཅིག་པུ་མིན་པར་བལ་ནག་དང་ཆ་གཉིས་བསྲེས་པའི་སྟན་བཅོས་པའི་སྤང་ལྟུང་ཐམས་
ཅད་ལ་སྦྱར་དགོས་ཞེས་གསུངས་ལ། འདི་ལ། ཁ་ཅིག་གིས། བལ་དཀར་ནག་ཆ་གཉིས་
བསྲེས་པའི་སྤང་ལྟུང་ཆོས་ཅན། བལ་ནག་ལས་སྟན་བཅོས་པའི་ལྟུང་བ་ན་སྨད་ཡིན་པར་
ཐལ༑ བལ་ནག་ལ་རྫས་གཞན་བལ་དཀར་བསྲེས་པ་ཡིན་པའི་ཕྱིར། འདོད་མི་ནུས་ཏེ།
ཆ་གཉིས་བསྲེས་པའི་ལྟུང་བ་དངོས་གཞི་ཡིན་པའི་ཕྱིར། ཞེས་དོགས་སློང་བྱེད་པ་ལ། མཚོ་

ཊཱིཀ་ལས་བལ་ཉུང་ངུ་དང་བསྲེས་པའི་ན་སྨད་དེ་སྟན་ཐམས་ཅད་ཀྱི་དབང་དུ་བྱས་པ་ཡིན་
གྱི་བལ་ནག་གི་སྟན་བྱེད་པ་ལ་བལ་དཀར་པོ་དང་འཁོབ་བལ་ཉུང་ངུ་བསྲེས་པ་ལ་ནི་བལ་ནག་
གི་སྟན་བཅོས་པའི་ན་སྨད་དུ་མི་འགྱུར་གྱི། ཆ་གཉིས་བསྲེས་པའི་སྤང་ལྟུང་དུ་འགྱུར་རོ།།
ཞེས་ལན་མཛད་དོ། །སྐབས་འདིར་བལ་དཀར་ནག་གཉིས་བསྲེས་པ་འབའ་ཞིག་ལ་སྦྱར་
ན༑ འདྲ་བ་ལ་ཡང་ངོ་། །ཞེས་པ་དེ་ཆ་གཉིས་བསྲེས་པའི་སྤང་ལྟུང་ལ་སྦྱར་ཚུལ་རིན་ཕྲེང་
དུ་གསལ་བས་དཔྱད་པར་ཞུའོ། ། 
གཉིས་པ། བལ་ནག་འབའ་ཞིག་གི་སྟན་བཅོས་པའི་སྤང་ལྟུང་འཆད་པ་ལ། གླེང་
གཞི་དང༌། དགག་བྱ། ངོ་ཏི། ཡན་ལག་བརྩི་ཚུལ་ཏེ་བཞི་ལས། གླེང་གཞི་དང་དགག་
བྱ་སྲིན་བལ་དང་འདྲ་ལ། ངོ་ཏི་ནི་ཡན་ལག་གི་སྐབས་སུ་སྲིན་བལ་གྱི་ཚབ་བལ་ནག་ཅེས་
བགྲངས་པའི་ཁྱད་པར་ཙམ་ལས་གཞན་སྲིན་བལ་དང་འདྲའོ། །
སྐབས་འདིར་ཅུང་ཟད་དཔྱད་ན། འོ་ན། སྤྱིར་བསྟན་གྱི་སྐབས་སུ་རྫས་བཀག་པ་
བས་བཟང་པོ་ལ་ཡང་དེ་དང་ལྡན་པ་ཉིད་ཡིན་ནོ། །འདྲ་བ་ལ་ཡང་ངོ༌། །ཞེས་པའི་སྐབས་
སུ༑ དངོས་སུ་བཀག་པའི་རྫས་དེ་བས་རིན་ཆེ་ཞིང་བཟང་བ་ཡང་བཀག་པ་མ་ཟད། རྫས་
དེ་དང་འདྲ་བ་ཡང་བཀག་པ་ཡིན་པར་གསུངས་པ་འདི་ལ། རིན་ཕྲེང་འདི་ཐད་ཀྱི་སྡོམ་ལས།
སྲིན་བལ་འབའ་ཞིག་ཆ་གཉིས་དང༌། །བལ་ཁུར་རྨེལ་དང་གསེར་དངུལ་རེག །
མངོན་མཚན་ཉོ་ཚོང་བསོད་པ་ལོངས། །ཁབ་རལ་ལས་གྱུར་བཅུ་གཅིག་གོ ། ཿ
ཞེས་ལྟུང་བ་བཅུ་གཅིག་པོ་འདིའི་སྐབས་སུ་དངོས་སུ་རྫས་དངོས་སུ་བཀག་པ་དེ་བས་རིན་
ཆེ་ཞིང་བཟང་བ་དང་རྫས་དེ་དང་རིན་ཆེ་བ་འདྲ་བ་ཡང་བཀག་པར་གསུངས་ལ། དེ་ལ།
འགའ་ཞིག་གིས་ལུང་ལས་དངོས་སུ་སྲིན་བལ་གྱི་སྟན་བཅོས་པ་བཀག་པ་ན་སྲིན་བལ་ལས་
རིན་ཆེ་བ་མོན་དར་དང་དུ་ཀུ་ལའི་རས་སོགས་ཀྱི་སྟན་བཅོས་ན་སྤང་ལྟུང་ངོ་། །ཞེས་བཀག་

པ་ཡིན་པར་ཐལ། འདོད་པའི་ཕྱིར། དེ་བཞིན་དུ་བལ་ནག་འབའ་ཞིག་ལས་སྟན་བཅོས་
པ་དངོས་སུ་བཀག་པ་ན་ཡུལ་དུས་དེར་བལ་དཀར་པོ་དཀོན་ན་རིན་ཆེ་བ་བལ་དཀར་པོ་ལས་
སྟན་བཅོས་ན་སྤང་ལྟུང་ངོ༌། །ཞེས་བཀག་པ་ཡིན་པར་ཐལ། འདོད་པའི་ཕྱིར། སྔ་ཕྱི་
གཉིས་ཀ་ལ་འདོད་ན། མདོར་བསྡུས་ཀྱི་བཅས་པ་མ་མཛད་པའི་སྔ་རོལ་དུ་ལུང་ལས་བཀག་
ཟིན་པར་ཐལ། འདོད་པའི་ཕྱིར། འདོད་ན། དེ་ལྟར་བཀག་པ་དངོས་བཅས་སུ་ཐལ་
ལོ༑༑ འདོད་ན། འོ་ན། རྫས་ས་བརྐོ་ན་ལྟུང་བྱེད་དོ་ཞེས་ས་བརྐོ་བ་བཀག་པས་དེ་དང་
དགག་བྱ་མཚུངས་པའི་སྲོག་ཆགས་ཅན་གྱི་བྱེ་མ་བརྐོ་བ་ཡང་དེའི་སྐབས་སུ་བཀག་པར་ཐལ།
རྒྱུ་མཚན་མཚུངས་པའི་ཕྱིར། འདོད་ན། སྲོག་ཆགས་ཅན་གྱི་བྱེ་མ་བརྐོ་བ་བཀག་པ་དེ་
མདོར་བསྡུས་ཀྱི་བཅས་པ་མ་ཡིན་པར་ཐལ་ལོ། །འདོད་མི་ནུས་ཏེ། དེ་དགག་པའི་འདུལ་
བ་མདོར་བསྡུས་ཀྱི་མཚན་གཞིར་མཚོ་ཊཱིཀ་དང་སྡོམ་ལས་གསུངས་པའི་ཕྱིར། གཞན་ཡང་།
འདོད་ཚུལ་དེ་མི་འཐད་པར་ཐལ། ཡུལ་དུས་གང་ན་བལ་ནག་མོད་ཅིང་བལ་དཀར་དཀོན་
ཞིང་རིན་ཆེ་ན་བལ་དཀར་གྱི་སྟན་བཅོས་ན་ལྟུང་བྱེད་དུ་འགྱུར་བ་འདི་མདོར་བསྡུས་ཀྱི་ལྟུང་
བྱེད་དུ་འཇོག་པའི་ཕྱིར་ཏེ། རང་རེའི་སྡོམ་དུ། 
བམ་ལྔར་སྡེ་ལྔ་གསུངས་སོ་ངོས་འཛིན་དཔྱད། ། 
ཅེས་པའི་སྡོམ་མཆན་ལས། དེ་འདྲ་བ་དེ་མདོར་བསྡུས་ཀྱི་ལྟུང་བྱེད་ཀྱི་མཚན་གཞིར་ངོས་
འཛིན་མཛད་པའི་ཕྱིར་དང༌། མདོར་བསྡུས་ལྟུང་བྱེད་ཀྱི་ངོས་འཛིན་དགོས་པའི་ཕྱིར། ཟེར།
དེ་ལ་ཁ་ཅིག་སྔ་མ་ན་རེ། རྫས་བཀག་པས་དེ་བས་བཟང་བ་དང་དེ་དང་འདྲ་བ་བཀག་པ་
དེ་དངོས་བཅས་སུ་འཇོག་དགོས་པར་ཐལ། མདོར་བསྡུས་ཀྱི་བཅས་པ་མ་མཛད་གོང་དུ་
ལུང་ཞུ་བ་ལས་དེ་ལྟར་བཀག་པ་དེ་དངོས་སུ་གསུངས་པའི་ཕྱིར། རྫས་བཀག་པ་བས་བཟང་
པོ་ལ་ཡང་དེ་དང་ལྡན་པ་ཉིད་ཡིན་ནོ། །འདྲ་བ་ལ་ཡང་ངོ་། །ཞེས་པའི་མདོ་ཚན་ལུང་ཞུ་
བ་ལས་བཏུས་པ་ཡིན་པའི་ཕྱིར། སྤྱིར་བསྟན་གྱི་སྡོམ་དུ།

ལྷག་མ་རེ་གཅིག་ཞུ་བར་འབྱུང་ཕྱིར་རོ། ། 
ཞེས་གསུངས་པའི་ཕྱིར། ཞེས་རྩོད་དོ། ། 
སྐབས་འདིར་བལ་ནག་འབའ་ཞིག་ལས་སྟན་བཅོས་པའི་ལྟུང་བྱེད་ཀྱི་གཞིའི་དངོས་
པོ་ལ་བལ་ནག་ཡིན་པ་ཞེས་པའི་བལ་ནག་གི་བལ་ཁ་དོག་ནག་པོ་ཡིན་པ་ལ་ཟེར་ན། འོ་ན།
སྔོན་པོ་ཁ་བསྒྱུར་བའི་བལ་སྔོན་པོ་དང༌། འདམ་ཁ་དང་། ཁམ་པའི་མདོག་ཅན་གྱི་བལ་
འབའ་ཞིག་ལས་སྟན་བཅོས་ན། འདིའི་ལྟུང་བ་མི་སྐྱེད་པར་ཐལ། དེ་དག་ཁ་དོག་ནག་པོ་
དངོས་མ་ཡིན་པའི་ཕྱིར། འདོད་མི་ནུས་ཏེ། མདོ་རྩ་བ་ལས། སྔོན་པོ་དང་། འདམ་ཁ་
དང་༑ ཁམ་པ་དག་ཀྱང་དེ་ཉིད་དོ། །ཞེས་གསུངས་པའི་ཕྱིར། དེ་ལ་ཁ་ཅིག་གིས། སྔོ་
བ་དང་འདམ་ཁ་དང་ཁམ་པ་སོགས་ཆོས་ཅན། ཁ་དོག་ནག་པོ་ཡིན་པར་ཐལ། སྐབས་
འདིར་མཚོ་ཊཱིཀ་ལས། ལུང་རྣམ་འབྱེད་ལས་ནག་པོ་འབའ་ཞིག་གི་ཞེས་བྱ་བ་ནི་ནག་པོ་
བཞི་སྟེ། རང་བཞིན་གྱིས་ནག་པ་དང༌། སྔོ་བས་ནག་པ་དང༌། འདམ་ཁ་དང་། ཁམ་
པའོ༑ ༑ཞེས་གསུངས་ཏེ། ཞེས་གསུངས་པའི་ཕྱིར། ཟེར། དེ་ལ། འགའ་ཞིག་གིས།
འོ་ན་རབ་བྱུང་གི་གོས་ཀྱི་ཁ་དོག་ལ་ནག་པོ་རུང་བ་ཐལ། སྔོན་པོ་རུང་བ་གང་ཞིག དེ་
ནག་པོ་ཡིན་པའི་ཕྱིར། ཟེར་ན། སྐབས་འདིར་བལ་ནག་ཅེས་པ་ཁ་དོག་ནག་པོས་ཤས་
ཆེར་བསླད་པ་ལའང་ནག་པོའི་ཐ་བསྙད་བྱེད་དམ་དཔྱད་དོ། །འདམ་ཁ་དང་ཁམ་པ་ཞེས་
པ་ནི། འདི་ཐད་རིན་ཕྲེང་ལས། འདམ་རྫས་ཀྱི་ས་ནག་གིས་ཁ་བསྒྱུར་བ་དང་། ཁམ་བུ་
རང་བཞིན་གྱིས་ཁམ་པ་དང༌། གྲོ་བོ་དང༌། སྲེའོ་ལ་སོགས་པ་ནག་ནོག་ཅན་གང་ཡིན་
པའོ༑ ༑ཞེས་གསུངས་སོ། །
གསུམ་པ། ཆ་གཉིས་བསྲེས་པའི་སྤང་ལྟུང་འཆད་པ་ལ། གླེང་གཞི་དང་དགག་བྱ་
སྲིན་བལ་དང་འདྲ་ལ།

ངོ་ཏི་ནི། 
སྡོམ་ལས། 
ངོ་བོ་གཞན་རྣམས་འདྲ་བ་ལ། ། 
བལ་ནག་དཀར་པོ་དང་བསྲེས་ཏེ། ། 
སྲང་ཕྱེད་ཡན་ཆད་ལྷག་པ་འོ། ། 
ཞེས་སོ། ། 
ཡན་ལག་བརྩི་ཚུལ་ནི། གཞི་དང་བསམ་པ། སྦྱོར་བ། མཐར་ཐུག་སྟེ་བཞི་ལས།
གཞི་ལ་ཆོས་བརྒྱད་དེ། གཞན་འདྲ་བ་ལ། སྲིན་བལ་གྱི་ཚབ་ཏུ་ཆ་གཉིས་བསྲེས་པ་དང༌།
ཚད་དང་ལྡན་པ་ཞེས་པའི་སྐབས་སུ་བལ་དཀར་ནག་བསྲེས་པ་ལ་བལ་ནག་སྲང་ཕྱེད་ཡན་
ཆད་ལྷག་པ་ཞེས་སྦྱོར། བསམ་པ་དང་སྦྱོར་བ་དང་མཐར་ཐུག་བཅས་ནི་སྲིན་བལ་དང་འདྲའོ།།
ཏི བཞི་པ། ལོ་དྲུག་སྟན་གྱི་སྤང་ལྟུང་འཆད་པ་ལ། གླེང་གཞི་དང༌། དགག་བྱ། ངོ་
ཏི༑ ཡན་ལག་བརྩི་ཚུལ་ཏེ་བཞི་ལས། དང་པོ་ནི། མཉན་ཡོད་དུ་དགེ་སློང་རབ་ཏུ་མང་
པོས་སྟན་བཅོས་པ་ལས་བསླབ་པ་འདི་བཅས་སོ། །དགག་བྱ་ནི་དོན་དང་བྱ་བ་མང་བའོ།།
ངོ་ཏི་ནི། 
སྡོམ་ལས།
ངོ་བོ་སྟན་ནི་སྔ་མ་བྱས། །
ལོ་དྲུག་མ་ལོན་གླིངས་པའི་སྟན། །
རང་ངམ་བསྐོས་པས་ཟིན་བྱས་ཏེ། །
བཀྲམ་པ་རྫོགས་པ་ལས་གྱུར་པའོ། །
ཞེས་སོ། ། 

ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་ལ་སྒྲུབ་པའི་དངོས་པོ་དང་། གང་གིས་སྒྲུབ་པའི་རྟེན་ནོ། །དང་པོ། དངོས་པོ་
ནི་ཆོས་དྲུག་ལྡན་ཏེ། རྒྱུ་མཚན་ཉིད་དང་ལྡན་པ་དང་། གསར་པ་ཡིན་པ་དང་། བདག་
པོ་རང་ཉིད་ཀྱི་ཡིན་པ་དང༌། བྱེད་འཕྲོ་གཞིའི་སེལ་གཏོགས་མ་ཡིན་པ་དང༌། རུང་བ་དང་།
ཚད་དང་ལྡན་པའོ། །གང་གིས་སྒྲུབ་པའི་རྟེན་ནི་ཆོས་གསུམ་ལྡན་ཏེ། ལོ་དྲུག་སྟན་གྱི་གནང་
བ་མ་ཐོབ་པ་དང་། སྟན་གཞན་ཡོད་དམ་མེད་ཀྱང་རང་གར་བཏང་བ་དང་། སྟན་སྔ་མ་
བྱས་ནས་ལོ་དྲུག་མ་ལོན་པའོ། །བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་
བ་ནི་རང་ངམ་བསྐོས་པས་སྟན་ཕྱི་མ་བྱེད་པར་ཞུགས་པའོ། །མཐར་ཐུག་ནི་བཀྲམ་པ་རྫོགས་
པའོ༑   ༑
ལྔ་པ། མཐོ་གང་གི་སྤང་ལྟུང་འཆད་པ་ལ། གླེང་གཞི་དང༌། དགག་བྱ། ངོ་ཏི།
ཡན་ལག་བརྩི་ཚུལ་ཏེ་བཞི་ལས། དང་པོ་ནི། མཉན་ཡོད་དུ་དགེ་སློང་རབ་ཏུ་མང་པོས་
གདིང་བ་གསར་པར་རྙིང་པ་མཐོ་གང་གིས་མ་གླན་པར་སྤྱད་པ་ལས་བསླབ་པ་འདི་བཅས་
སོ༑ ༑དགག་བྱ་ནི། དྲེག་པ་དང་ང་རྒྱལ་འཕེལ་བ་དང་ལོངས་སྤྱོད་ཆུད་ཟོས་སུ་གྱུར་པའོ།།
ངོ་ཏི་ནི།
སྡོམ་ལས། 
ངོ་བོ་གདིང་བ་གསར་པ་ལ། ། 
རྙིང་པ་བདེ་གཤེགས་མཐོ་གང་གིས། །
མ་གླན་པར་ནི་ལོངས་སྤྱད་པའོ། །
ཞེས་སོ།  །

ཡན་ལག་བརྩི་ཚུལ་ནི། ཡན་ལག་ལ། གཞི་དང༌། བསམ་པ། སྦྱོར་བ། མཐར་
ཐུག་སྟེ་བཞི་ལས། དང་པོ་གཞི་ལ། གང་སྤྱད་པའི་དངོས་པོ་དང༌། གང་གིས་སྤྱོད་པའི་
རྟེན་གཉིས་ལས། དང་པོ་ཆོས་དྲུག་ལྡན་ཏེ། གདིང་བ་ཡིན་པ་དང༌། བྱས་པས་གསར་པ་
ཡིན་པ་དང་། རྙིང་པ་བདེ་གཤེགས་མཐོ་གང་གིས་མ་གླན་པ་དང༌། རང་ཉིད་ཀྱི་ཡིན་པ་
དང་༑ རུང་བ་དང༌། ཚད་དང་ལྡན་པའོ། །གང་གིས་སྤྱོད་པའི་རྟེན་ནི། གདིང་བ་རྙིང་
པ་ཡོད་པའམ་མེད་ཀྱང་རང་གར་བཏང་བའོ། །བསམ་པ་ལ་འདུ་ཤེས་དང་ཀུན་སློང་གཉིས་
སོ༑ ༑སྦྱོར་བ་ནི། ལོངས་སྤྱོད་པར་ཞུགས་པའོ། །མཐར་ཐུག་ནི། ལོངས་སྤྱད་པ་རྫོགས་
པའོ༑ ༑ 
དྲུག་པ། བལ་ཁུར་བའི་སྤང་ལྟུང་འཆད་པ་ལ། གླེང་གཞི་དང༌། དགག་བྱ། ངོ་
ཏི༑ ཡན་ལག་བརྩི་ཚུལ། དེ་ལས་འཕྲོས་པའི་དོན་ཏེ་ས་བཅད་ལྔ་ལས། དང་པོ་ནི། མཉན་
ཡོད་དུ་དྲུག་སྡེས་བལ་ཁུར་ཏེ་འོངས་པ་ལས་བསླབ་པ་འདི་བཅས་སོ། །དགག་བྱ་ནི། གཞན་
མ་དད་པ་སྐྱེ་བ་དང་དོན་དང་བྱ་བ་མང་བའོ། ། 
ངོ་ཏི་ནི། 
སྡོམ་ལས།
ངོ་བོ་བསྙེན་པར་མ་རྫོགས་པའི། །
ཁུར་གྲོགས་མེད་ན་དཔག་ཚད་ནི། །
གསུམ་དང་རྒྱང་གྲགས་གཅིག་འདས་བར། །
བལ་ཁུར་འཁྱེར་བ་བྱེད་པ་དང་།
ཁུར་གྲོགས་ཡོད་ན་དཔག་ཚད་གཅིག །

འདས་པ་ལས་གྱུར་དངོས་གཞི་འོ། །
ཞེས་སོ། །
སྐབས་འདིར་མཚོ་ཊཱི་ཀ་ལས། ཁུར་གྲོགས་ཡོད་ན་རྒྱང་གྲགས་གཅིག་འདས་པ་ན་
སྤང་ལྟུང་འབྱུང་བར་གསུངས་པས་སྡོམ་དུ་དཔག་ཚད་གཅིག་འདས་ན་དངོས་གཞི་ཞེས་
གསུངས་པ་ཡིག་ནོར་མིན་ནམ་དཔྱོད། 
གསུམ་པ། ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་
ལས༑ གཞི་ལ། གང་ཁུར་བའི་དངོས་པོ་དང༌། གང་དུ་ཁུར་བའི་ལམ་གཉིས་ལས། དང་
པོ་དངོས་པོ་ཆོས་ལྔ་ལྡན་ཏེ། གོས་ཀྱི་རྒྱུ་མཚན་ཉིད་དང་ལྡན་པ་ཡིན་པ་དང་། ངོ་མ་སྤོས་
པ་སྟེ་ཁུར་བྱའི་བལ་སྔ་མ་ལམ་དུ་ཕར་ཙམ་ཁྱེར་ཏེ་དེ་བོར་ནས་བལ་གཞན་ཁྱེར་བ་མིན་པ་
དང་༑ རང་གི་ཡིན་པ། རུང་བ་དང༌། ཁུར་ཚད་དང་ལྡན་པའོ། །གང་དུ་ཁྱེར་བའི་
ལམ་ནི། ས་ཡི་ལམ་ཡིན་པ་དང༌། རྒྱང་གྲགས་ཀྱི་རིང་ཚད་ལྡན་པའོ། །བསམ་པ་ལ་
འདུ་ཤེས་དང་ཀུན་སློང་གཉིས་སོ། །སྦྱོར་བ་ནི་ཁྱེར་ཏེ་བགྲོད་པའོ། །མཐར་ཐུག་ནི་རྒྱང་
གྲགས་ལས་འདས་པའོ། །
དེ་ལས་འཕྲོས་པའི་དོན་བཤད་པ་ནི། འོ་ན་བལ་ཁུར་གྱི་ལྟུང་བ་འདིའི་སྦྱོར་བའི་སྦྱོར་
བ་དང་སྦྱོར་བའི་ཉེས་བྱས་བསྐྱེད་པའི་མཚམས་གང་ནས་འཇོག་ཅེ་ན། ཁུར་གྲོགས་ཡོད་
ན་ཁུར་ཙམ་ནས་སྦྱོར་བའི་སྦྱོར་བའི་ཉེས་བྱས་དང་རྒྱང་གྲགས་ཕྱེད་འདས་པ་ན་སྦྱོར་བའི་
ཉེས་བྱས་བསྐྱེད་ལ། ཁུར་གྲོགས་མེད་ན་དཔག་ཚད་གསུམ་གྱི་བར་དུ་ཁྱེར་བ་ལ་ཉེས་པ་
མེད་ཅིང་དེ་ལས་འདས་ནས་ཁྱེར་བ་ན་སྦྱོར་བའི་སྦྱོར་བའི་ཉེས་བྱས་དང་། དེ་ནས་རྒྱང་
གྲགས་ཕྱེད་འདས་པ་ན་སྦྱོར་བའི་ཉེས་བྱས་སྐྱེས་པ་གསུངས་སོ། །

བདུན་པ། རྨེལ་འཇུག་གི་སྤང་ལྟུང་འཆད་པ་ལ། གླེང་གཞི་དང༌། དགག་བྱ། ངོ་
ཏི༑ ཡན་ལག་བརྩི་ཚུལ་ཏེ་བཞི་ལས། དང་པོ་ནི། མཉན་ཡོད་དུ་འཆར་གས་དགེ་སློང་
མ་ལ་བལ་རྨེལ་དུ་བཅུག་པ་ལས་བསླབ་པ་འདི་བཅས་སོ། །དགག་བྱ་ཆགས་པའི་རྒྱུར་འགྱུར་
བའོ༑ ༑
ངོ་ཏི་ནི། 
ངོ་བོ་ཉེ་མིན་དགེ་སློང་མར། །
རྨེལ་དུ་འཇུག་གམ་འཁྲུར་འཇུག་གམ། ། 
འཚེད་དུ་འཇུག་པ་ལས་གྱུར་པའོ། །ཊ་ཁའི་ང་མིན་ཡར་
ཞེས་སོ། །
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་ལ་རྨེལ་སོགས་བཅོལ་ཡུལ་དང༌། གང་རྨེལ་བའི་དངོས་པོ་གཉིས་ལས། ཡུལ་
ནི༑ དགེ་སློང་མ་ཆོས་བདུན་ལྡན་ཏེ། དགེ་སློང་མའི་སྡོམ་པ་མ་ཉམས་པ་དང་ལྡན་པ་དང་།
ལྟ་བ་མཐུན་པ་དང༌། ཐ་སྙད་གསུམ་ལྡན་དང༌། ལུས་ཐ་མལ་དུ་གནས་པ་དང་། ཉེ་དུ་
མ་ཡིན་པ་དང༌། རྫུ་འཕྲུལ་གྱི་ཆོས་ཅན་མ་ཡིན་དང་། མཚན་བསྟེན་རུང་ངོ་། །དངོས་
པོ་ནི་ཆོས་དྲུག་ལྡན་ཏེ། གོས་ཀྱི་རྒྱུ་བལ་ཡིན་པ་དང༌། རྨེལ་སོགས་འོས་པ་དང་། རང་
ཉིད་ཀྱི་ཡིན་པ་དང༌། བྱེད་འཕྲོ་གཞིའི་སེལ་གཏོགས་མ་ཡིན་པ་དང༌། རུང་བ་དང་། ཚད་
དང་ལྡན་པའོ། །བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་བ་ངག་མཚན་
ཉིད་ལྔ་ལྡན་གྱིས་འཆོལ་བར་ཞུགས་པའོ། །མཐར་ཐུག་ནི་རྨེལ་སོགས་བྱས་པའོ། །

བརྒྱད་པ། གསེར་དངུལ་ལེན་པའི་སྤང་བ་འཆད་པ་ལ། གླེང་གཞི་དང་། དགག་
བྱ༑ ངོ་ཏི། ཡན་ལག་བརྩི་ཚུལ། དེ་ལས་འཕྲོས་དོན་ཏེ་ས་བཅད་ལྔ་ལས། དང་པོ་ནི།
མཉན་ཡོད་དུ་དྲུག་སྡེས་གསེར་དངུལ་ལ་རེག་པ་ལས་བསླབ་པ་འདི་བཅས་སོ། །དགག་
བྱ་ནི་སྲེད་པ་འཕེལ་བའོ། ། 
ངོ་ཏི་ནི། 
སྡོམ་ལས། 
ངོ་བོ་རུང་བ་མ་བྱས་པའི། ། 
རིན་པོ་ཆེ་ལ་རང་ངམ་གཞན། །
རེག་བཅུག་བདག་གིར་བྱས་པའོ། ། 
ཞེས་སོ། ། 
ཡན་ལག་ལ། གཞི་དང་། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ནི་ཆོས་བདུན་ལྡན་ཏེ། རིན་པོ་ཆེ་ཡིན་པ་དང༌། ཐོབ་པར་ལྕོགས་པ་ན་གནས་པ་དང༌།
རང་གི་ཡིན་པ་དང་། རུང་བ་མ་བྱས་པ་དང༌། སྙད་གདགས་སུ་རུང་བ་དང་། རུང་བར་
བྱེད་པའི་དུས་མིན་པ་དང་། ཆུད་འཛའ་བའི་རྐྱེན་དང་མི་ལྡན་པའོ། །བསམ་པ་ལ་འདུ་
ཤེས་དང་ཀུན་སློང་གཉིས་སོ། །སྦྱོར་བ་ནི་རང་གིས་སམ་བསྐོས་པས་རེག་པར་ཞུགས་པའོ།།
མཐར་ཐུག་ནི་རེག་པ་རྫོགས་པའོ། ། 
དེ་ལས་འཕྲོས་པའི་དོན་བཤད་པ་ལ། དགེ་སློང་གིས་རིན་པོ་ཆེ་རྙེད་ན་རུང་བ་བྱེད་
དགོས་པས་དེའི་ཚུལ་ལ། རུང་བ་བྱེད་པའི་དགོས་དོན་ནི། རང་གི་རིན་པོ་ཆེ་ལ་རེག་པའི་
ལྟུང་བ་ཁེགས་པ་དང༌། བཅས་པའི་མཚམས་ཟིན་པའོ། །བསྡུས་དོན་ལ། གང་ལ་རུང་
བ་བྱ་བའི་དངོས་པོ་དང་། རྟེན་གང་གིས་རུང་བ་བྱེད་པ་དང༌། གང་གི་ཆེད་དུ་རུང་བ་

བྱེད་པ་དང་། རུང་བ་ཇི་ལྟར་བྱེད་ཚུལ་ཏེ་བཞི་ལས། དང་པོ་དངོས་པོ་གང་ལ་རུང་བ་བྱ་
བ་ནི། རིན་པོ་ཆེའམ་དེ་དང་འདྲ་བ་ཡིན་པ་དང་། རང་དབང་བ་དང༌། སྔར་རུང་བ་
བྱས་པ་དང་མ་འབྲེལ་བ་དང༌། མངོན་སུམ་ན་གནས་པ་སྟེ་ཆོས་བཞི་ལྡན་ནོ། །གཉིས་པ་
གང་གིས་རུང་བ་བྱེད་པའི་རྟེན་ནི། རབ་བྱུང་སྡེ་ལྔ་གང་རུང་གི་སྡོམ་པ་གསོ་རུང་དང་ལྡན་
པ་དང་། ཤེས་པ་རང་བཞིན་དུ་གནས་པ་དང༌། ལུས་ཐ་མལ་དུ་གནས་པ་དང༌། གནོད་
པའི་རྐྱེན་ཅན་མ་ཡིན་པ་སྟེ་ཆོས་ལྔ་ལྡན་ནོ། །གསུམ་པ་གང་གི་ཆེད་དུ་བྱ་བ་ནི། ཆོས་
ལྡན་གྱི་ཆེད་དུའོ། །བཞི་པ་རུང་བ་ཇི་ལྟར་བྱ་བའི་ཚུལ་ལ། སྦྱིན་བདག་བདག་པོ་ཉིད་དུ་
མོས་སུ་གཞུག་པ་དང༌། ཞལ་ཏ་བ་བདག་པོ་ཉིད་དུ་མོས་སུ་གཞུག་པ་དང་། ཆོ་གས་བྱིན་
གྱིས་བརླབས་པ་སྟེ་གསུམ་མོ། །ལྔ་པ་རུང་བ་འཇིག་པའི་རྒྱ་ནི། དངོས་པོ་ཞིང་མིན་པར་
གྱུར་པ་དང་། རྟེན་ཞིང་མ་ཡིན་པར་གྱུར་པ་དང༌། ནོར་གྱི་སྲེད་པ་གཉེན་པོས་མ་བཟློག་
པར་རྒྱུན་དུ་བྱུང་བའོ།
སྐབས་འདིར་དགེ་སློང་གི་གང་ལ་རུང་བ་མ་བྱས་པར་རེག་ན་རིན་ཆེན་ལ་རེག་པའི་
སྤང་ལྟུང་སྐྱེ་བའི་གཞིའི་དངོས་པོ་དང་། གང་ལ་རུང་བ་བྱ་བའི་གཞིའི་དངོས་པོའི་ངོས་འཛིན
ལ་ཅུང་ཟད་དཔྱད་ན། སྐབས་འདིར། ཁ་ཅིག་གིས། རིན་པོ་ཆེ་རེག་པའི་ཉེས་ལྟུང་སྐྱེ་
བའི་གཞིའི་དངོས་པོ་ཡིན་ན་རིན་པོ་ཆེ་དངོས་ཡིན་པས་ཁྱབ་ཟེར། དེ་ལ། འགའ་ཞིག་
གིས༑ འོ་ན། གཡུ་དང་ཁྲབ་རྙིང་པ་སོགས་ལ་རེག་ན་ཉེས་ལྟུང་མེད་པར་ཐལ། དེ་དག་
རིན་པོ་ཆེ་དངོས་མ་ཡིན་པའི་ཕྱིར་ཏེ། གསེར་སོགས་རིན་པོ་ཆེ་དངོས་དང༌། གཡུ་དང་
ཁྲབ་རྙིང་པ་ལྟ་བུ་རིན་པོ་ཆེ་དང་འདྲ་བར་འཇོག་དགོས་པའི་ཕྱིར་ཏེ། གང་ལ་རུང་བ་བྱ་
བའི་དངོས་པོ་ལ། རིན་པོ་ཆེ་དངོས་དང་དེ་དང་འདྲ་བ་གཉིས་ཡོད་པར་ངོས་འཛིན་པའི་

སྐབས་སུ་མཚོ་ཊཱིཀ་གཞི་སྟོད་ཤོག ༥༠༤ ལས། དང་པོ་ནི། {རིན་པོ་ཆེ་དངོས་}
གསེར་ལ་སོགས་པ་རིན་པོ་ཆེ་དང་། དེ་དང་འདྲ་བ་གཡུ་རྡོག་(དང་ཁྲབ་རྙིང་པ་)ལྟ་
བུ་སྟེ། ཞེས་གསུངས་པའི་ཕྱིར། རྩ་བར་འདོད་མི་ནུས་ཏེ། དེ་དག་ལ་རུང་བ་བྱེད་དགོས་
པར་གསུངས་པའི་ཕྱིར་ཏེ། གང་ལ་རུང་བ་བྱ་བའི་དངོས་པོ་ལ། རིན་པོ་ཆེའམ་དེ་དང་
འདྲ་བ་ཞེས་གསུངས་པའི་ཕྱིར། གཞན་ཡང༌། ཟངས་དང་ཞ་ཉེ་དང་ཁྲོ་དང་ལྕགས་ལས་
བྱས་པའི་དོང་ཙེ་ལ་རེག་ན་ཉེས་ལྟུང་མི་སྐྱེ་བར་ཐལ། དེ་དག་རིན་པོ་ཆེ་མ་ཡིན་པའི་ཕྱིར།
འདོད་མི་ནུས་ཏེ། དེ་དག་ལ་རེག་ན་ཉེས་བྱས་སྐྱེས་པར་གསུངས་པའི་ཕྱིར་ཏེ། མཚོ་ཊཱིཀ་
གཞི་སྟོད་འདི་ཐད་ཤོག ༥༠༤ ལས། དེ་ཡང་སྔ་མའི་ཁུངས་ནི་ཞུ་བ་ཉུང་ཤོས་ལས་འཁར་
བའི་མ་ཤ་ལེན་ཏམ་ལེན་དུ་བརྩལ་ན་ཅིར་འགྱུར། ཉེས་བྱས་སོ། །ཞེས་པ་དང༌། ཞུ་བ་
མང་ཤོས་ལས། ལྕགས་ཀྱི་མ་ཤ་བླངས་སམ་ལེན་དུ་གཞུག་ན་ཉེས་བྱས་སོ། །ཞེས་གསུངས།
(འཁར་བའི་མ་ཤ་དང་ལྕགས་ཀྱི་མ་ཤ་ཞེས་པས་ནི་དོང་ཙེ་དང་པ་ནའི་དབྱིབས་སུ་བྱས་པ་
སྟེ༑ སྙད་གདགས་སུ་རུང་བ། ཞེས་ཀྱང་བྱའོ། །) སོ། །ཞེས་གསུངས་པའི་ཕྱིར། དེ་
ལ༑ ལ་ལས། གང་ལ་རེག་ན་ཉེས་ལྟུང་སྐྱེས་པའི་གཞིའི་དངོས་པོ་དེ་རིན་པོ་ཆེ་དངོས་
ཡིན་པ་མི་དགོས་ཀྱི། རིན་པོ་ཆེའི་ཐ་སྙད་གདགས་སུ་རུང་བ་ཡིན་ན་ཆོག་པས། ལྕགས་
དང་འཁར་བ་སོགས་རིན་པོ་ཆེ་དངོས་མིན་ཡང་དེ་དག་ལས་བྱས་པའི་དོང་ཙེ་ནི་རིན་པོ་ཆེའི་
ཐ་སྙད་གདགས་སུ་རུང་བ་ཡིན་པས་དེ་དག་ལ་རེག་པས་ཀྱང་ཉེས་པ་སྐྱེའོ། །ཟེར།
འོ་ན། སྙད་གདགས་སུ་རུང་བ་ཞེས་པ་ཇི་འདྲ་ལ་འཇོག་ཅེས་དྲིས་པ་ན། རིན་ཐང་
བརྩི་རུང་བ་ལ་བརྗོད་དོ། །ཞེ་ན། འོ་ན། རྟ་དང་ཞིང་ཁང་སོགས་ལ་རེག་པས་རིན་པོ་ཆེ་
ལ་རེག་པའི་ཉེས་ལྟུང་བསྐྱེད་པར་ཐལ། དེ་དག་རིན་པོ་ཆེ་དངོས་མིན་ཀྱང་སྙད་གདགས་
སུ་རུང་བ་ཡིན་པའི་ཕྱིར་ཏེ། དེ་དག་ལ་རིན་ཐང་བརྩི་རུང་བའི་ཕྱིར། རྩ་བར་འདོད་མི་

ནུས་ཏེ། མཚོ་ཊཱིཀ་གཞི་སྟོད་ཤོག ༥༠༥ ལས། རྟ། (འོ་ན་རྟ་བཟང་པོ་དང་ཞིང་
བཟང་པོ་ལ་ཡང་རུང་བའི་ཆོ་ག་བྱའམ་སྙམ་ན་མ་ཡིན་ཏེ།)ལ་སོགས་པ་ནི་མ་བརྟགས་པའི་
དངོས་པོ་ཡིན་པས་གང་ཟག་གིས་འཆང་བ་བཀག་(རྟ་ལ་སོགས་པ་ལ་རེག་པ་ལ་རིན་པོ་ཆེ་
ལ་རེག་པའི་ཉེས་པ་མེད་ལ་)ཅིང་། ཞིང་ཁང་ལ་རེག་པ་ནི་(རིན་པོ་ཆེ་ལ་རེག་པའི་ཉེས་
པ་མེད་དེ།)དགག་བྱ་མེད་པའི་ཕྱིར། ཞེས་གསུངས་པའི་ཕྱིར་རོ། །ཞེས་རྩོད་དོ། །སྐབས་
འདིར༑ ལྕགས་དང་འཁར་བ་སོགས་དོང་ཙེའི་དབྱིབས་སུ་མ་བྱས་པ་ལ་རེག་ན་ཉེས་པ་
མེད་ཅིང༌། དོང་ཙེའི་དབྱིབས་སུ་བྱས་པ་ལ་རེག་ན་ཉེས་བྱས་བསྐྱེད་པར་འདི་ཐད་མཚོ་
ཊཱིཀ་ལས་ལུང་དྲངས་ཏེ་སྒྲུབ་པར་མཛད་དོ། ། 
ཡང་། ལ་ལ། རང་གི་མཚོན་བྱ་དང་རོལ་མོའི་ཡོ་བྱད་ལ་རུང་བ་མ་བྱས་པར་རེག་
ན༑ ལྟུང་བྱེད་མི་བསྐྱེད་པར་ཐལ། ལྟུང་བ་དེའི་གཞིའི་དངོས་པོ་དེ་ཆོས་བདུན་ལྡན་མ་
ཡིན་པའི་ཕྱིར་ཏེ། རིན་པོ་ཆེ་ཡིན་པ་ཞེས་པ་མ་ཚང་བའི་ཕྱིར། མཚོན་དང་རོལ་མོའི་ཡོ་
བྱད་ལ་རིན་པོ་ཆེ་ཡིན་པས་མ་ཁྱབ་པའི་ཕྱིར་ཏེ། ལྕགས་སོགས་ལས་བྱས་པའི་དེ་དག་ཡོད་
པའི་ཕྱིར། རྩ་བར་འདོད་མི་ནུས་ཏེ། མཚོ་ཊཱིཀ་རིན་ཆེན་ལོངས་པ་གཞིར་གཏོགས་སྐབས་
ཤོག ༦༤༨ ལས། མཚོན་ཆ་དང་རོལ་མོར་སྤྱད་པའི་ལག་ཆ་ནི་རང་གི་ཡིན་ཡང་རུང་
མ་ཡིན་ཡང་རུང་སྟེ་དེ་ལ་རེག་ན་ལྟུང་བྱེད་དོ། །ཞེས་གསུངས་པའི་ཕྱིར། ཞེས་ཟེར་རོ།།
སྐབས་འདིར་རིན་པོ་ཆེ་དངོས་དང་། དེར་སྨོས་པ་གཉིས་ཀྱི་ངོས་འཛིན་ལ། མདོ་རྩ་
བ་འདི་ཐད་ལས་ནོར་བུ་དང་། མུ་ཏིག་དང་། བཻ་ཌཱུར་དང་། མན་ཤེལ་དཀར་པོ་དང་། བྱི་
རུ་དང་། གསེར་དང༌། རྡོའི་སྙིང་པོ་དང༌། སྤུག་དང༌། དམར་པོ་དང་། གཡས་སུ་
འཁྱིལ་བ་ལ་སོགས་པ་ནི་རིན་པོ་ཆེའོ། །ཞེས་གསུངས་ལ། གོང་སྨོས་དེ་རྣམས་ནི་རིན་པོ་
ཆེ་དངོས་ཡིན་ནོ། །རིན་པོ་ཆེ་དངོས་མིན་ཀྱང་དེར་སྨོས་པ་ནི། མདོ་རྩ་མཆན་འགྲེལ་

འདི་ཐད་ལས། རིན་པོ་ཆེར་སྨོས་པ་ལྔ་ནི། ཟངས་དང༌། ཞ་ཉེ། ཁྲོ་ཆུ། རོ་ཉེ། ལྕགས་
དང་ལྔ་ཞེས་གསུངས་པས་དེ་དག་ནི་རིན་པོ་ཆེ་ལྟར་རིན་ཐང་ཅུང་ཟད་ལྡན་པའི་དངོས་པོ་
ཡིན་པའི་ཆ་ནས་འཇོག་གམ་དཔྱད་དགོས་སོ། །ཡང་རིན་པོ་ཆེར་བསྙད་གདགས་སུ་རུང་
བ་ཞེས་པ་ནི། མདོ་རྩ་མཆན་འགྲེལ་འདི་ཐད་ལས།(ཉོ་བ་ལ་སོགས་འཇིག་རྟེན་གྱི་ཐ་)སྙད་
གདགས་སུ་རུང་བའི་(དོང་ཙེ་དང་པ་ཎ་ལ་སོགས་པའི་)མཚན་མ་བྱས་པ་ཟངས་མ་ལ་ནི་
(རེག་གམ་རེག་ཏུ་བཅུག་ན་ཉེས་བྱས་སོ། །ཞེས་ཁྲིམས་མཐུན་གྱི་ལག་དངུལ་པ་ཎ་སོགས་
ཀྱང་ཐ་སྙད་གདགས་རུང་ཡིན་པར་གསུངས་པས་གང་ལ་རེག་ན་ཉེས་ལྟུང་བསྐྱེད་པའི་གཞིའི་
དངོས་པོ་ལ་བསྡུས་ན་རིགས་གསུམ་མངོན་པས་དེ་གསུམ་སོ་སོའི་འཇོག་མཚམས་དཔྱད་པར་
མཛོད༑ 
དགུ་པ། མངོན་མཚན་ཅན་གྱི་སྤང་ལྟུང་འཆད་པ་ལ། གླེང་གཞི་དང་། དགག་བྱ།
ངོ་ཏི། ཡན་ལག་བརྩི་ཚུལ་ཏེ་བཞི་ལས། དང་པོ་ནི། མཉན་ཡོད་དུ་དྲུག་སྡེས་མངོན་
མཚན་ཅན་གྱི་བསྐྱེད་འགྱེད་པ་ལས་བསླབ་པ་འདི་བཅས་སོ། །དགག་བྱ་ནི། འདོད་པ་
ཆེས་པ་དང༌། མ་སྦྱིན་ལེན་གྱི་རྒྱུར་འགྲོ་བའོ། །
ངོ་ཏི་ནི།
སྡོམ་ལས།
ངོ་བོ་རང་ཉིད་དབང་བ་ཡི། །
རིན་ཆེན་ཁྱིམ་པར་བསྐྱེད་བཏང་སྟེ། །
ཡུལ་དུས་དེར་གྲགས་བསྐྱེད་ཐོབ་པའོ། །
ཞེས་སོ།

ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་ལ་བསྐྱེད་པའི་ཡུལ་དང་། གང་བསྐྱེད་པའི་དངོས་པོའོ། །དང་པོ་ཡུལ་ནི། ཁྱིམ་
པ་ཆོས་ལྔ་ལྡན་ཏེ། ཁྱིམ་པ་ཡིན་པ་དང་། ཉེ་དུ་མ་ཡིན་པ་དང་། རང་ལས་རྫས་ཐ་དད་
དང༌༑ ཐ་སྙད་ལྔ་ལྡན་དང༌། ལུས་ཐ་མལ་གནས་པའོ། །དངོས་པོ་ཆོས་བཞི་ལྡན་ཏེ།
གསེར་དངུལ་སོགས་རིན་པོ་ཆེ་སོགས་ཡིན་པ་དང་། རང་གི་ཡིན་པ་དང་། ཚད་དང་
ལྡན་པ་དང༌། སྙད་གདགས་སུ་རུང་བའོ། །བསམ་པ་ལ་འདུ་ཤེས་དང་ཀུན་སློང་གཉིས་
སོ༑ ༑སྦྱོར་བ་ནི་བསྐྱེད་པར་ཞུགས་པའོ། །མཐར་ཐུག་ནི་བསྐྱེད་ལ་ཐོབ་བློ་སྐྱེས་པའོ། །
བཅུ་པ། ཉོ་ཚོང་བྱེད་པའི་སྤང་ལྟུང་འཆད་པ་ལ། གླེང་གཞི་དང༌། དགག་བྱ་དང༌།
ངོ་ཏི་དང་། ཡན་ལག་བརྩི་ཚུལ་ཏེ་བཞི་ལས། དང་པོ་ནི། མཉན་ཡོད་དུ་དྲུག་སྡེས་ཉོ་
ཚོང་བྱས་པ་ལས་བསླབ་པ་འདི་བཅས་སོ། །དགག་བྱ་ནི། འདོད་པ་ཆེས་པ་དང༌། མ་
བྱིན་ལེན་གྱི་རྒྱུར་འགྲོ་བའོ། །
 ངོ་ཏི་ནི། 
སྡོམ་ལས། 
ངོ་བོ་གོས་དང་ནས་འབྲས་སོགས། ། 
ཁྱིམ་བར་ཉོ་ཚོང་བྱས་པ་ལས། །
ཡུལ་དུས་དེར་གྲགས་ཁེ་ཐོབ་པའོ། །
ཞེས་སོ། །
ཡན་ལག་བརྩི་བ་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས།
དང་པོ་གཞི་ལ། གང་དང་ཉོ་ཚོང་བྱེད་པའི་ཡུལ་དང༌། གང་ཉོ་ཚོང་བྱེད་པའི་དངོས་པོའོ།།

དང་པོ་ནི་ཁྱིམ་པ་ཆོས་ལྔ་ལྡན་ཏེ་མངོན་མཚན་བྱེད་པའི་ཡུལ་དང་འདྲའོ། །གཉིས་པ་ནི།
འབྲས་ལ་སོགས་པའི་དངོས་པོ་ཡིན་པ་དང་། རང་གི་ཡིན་པ་དང་། ཕལ་ཆེར་རུང་བ་
དང་༑ ཚད་དང་ལྡན་པའོ། །བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་བ་
ངག་མཚན་ཉིད་ལྔ་ལྡན་གྱིས་ཉོ་ཚོང་བྱེད་པར་ཞུགས་པའོ། །མཐར་ཐུག་ནི། ཁེ་ལ་ཐོབ་
བློ་བསྐྱེད་པའོ། །སྐབས་འདིར། རིན་ཕྲེང་འདི་ཐད་ལས། རང་གི་རིན་པོ་ཆེ་ལ་རེག་ན།
རིན་ཆེན་ལ་རེག་པའི་སྤང་ལྟུང་དང་། རང་གི་རིན་ཆེན་སོགས་འཕེལ་བའི་ཕྱིར་བསྐྱེད་བྱེད་
ན་མངོན་མཚན་ཅན་གྱི་སྤང་ལྟུང་དང་། རང་གི་རིན་ཆེན་དང་འབྲས་སོགས་ཀྱིས་ཉོ་ཚོང་
བྱེད་ན་ཉོ་ཚོང་བྱེད་པའི་སྤང་ལྟུང་བཅས་ཞེས་གསལ་ལ། འོན་ཀྱང་། དཀོན་མཆོག་དང་དགེ་
འདུན་གྱི་ཕྱིར་བསྐྱེད་གཏོང་བ་དང་ཉོ་ཚོང་བྱེད་པར་གནང་སྟེ། མདོ་རྩ་བ་མངོན་མཚན་
ཅན་གྱི་སྤང་ལྟུང་ཐད་ལས། ཀུན་དགའ་རྭ་བ་པའམ་དགེ་བསྙེན་དག་ཡོད་ན་བསྐོ་བས་དཀོན་
མཆོག་གི་དོན་དུ་བསྐྱེད་པར་བྱའོ། །གཏའ་ཉི་རིར་བླང་བར་བྱའོ། །ཞེས་དང་། ཉོ་ཚོང་
བྱེད་པའི་སྤང་བའི་ཐད་ཀྱི་མདོ་རྩ་བ་ལས། དགེ་འདུན་གྱི་ཤས་ཀྱི་ཕྱིར་དགེ་འདུན་གྱི་འབྲས་
རིན་གྱིས་ཉོ་བ་ལ་སྦྱིན་པར་བྱའོ། །གལ་ཏེ་དེ་ཉིད་ཀྱི་ན་འཐེབ་དང་བཅས་པར་རོ། །ཟད་
ན་དགེ་འདུན་གྱིས་ཉོ་བར་བྱའོ། །ཞེས་དང་། ཟོང་ལ་རྩེག་པ་ནི་གཞན་གྱི་དོན་དུ་ཡང་མི་
བྱ་སྟེ་དཀོན་མཆོག་གསུམ་ནི་མ་གཏོགས་སོ། །གཏའ་གཞུག་པར་མི་བྱའོ། །དགེ་འདུན་
གྱི་རྫས་དེ་སྤོགས་པ་ལ་དགེ་འདུན་གྱི་ལས་བྱེད་པ་ལ་གཏད་དོ། །ཞེས་གསུངས་པའི་ཕྱིར་
རོ༑ ༑ 
སྤང་ལྟུང་བཅུ་ཚན་གསུམ་པ་འཆད་པ་ནི།
སྡོམ་ལས།
ལྷུང་བཟེད་གཉིས་དང་ཐ་ག་གཉིས། ། 

སྦྱིན་འཕྲོག་སྟོན་ཟླ་ཐ་ཆུང་དང༌། ། 
དགོན་པ་བ་དང་རས་ཆེན་དང༌། །
བསྔོས་པ་དང་ནི་གསོག་འཇོག་གོ ། 
ཞེས་སོ། །
དེ་ལས་དང་པོ། ལྷུང་བཟེད་ཞག་བཅུ་འཆང་སྤང་འཆད་པ་ལ། གླེང་གཞི་དང་།
དགག་བྱ། ངོ་ཏི། ཡན་ལག་བརྩི་ཚུལ་ཏེ་བཞི་ལས། གླེང་གཞི་ནི། མཉན་ཡོད་དུ་དྲུག་
སྡེས་ལྷུང་བཟེད་བྱིན་གྱིས་མ་བརླབས་པར་བཅངས་པ་ལས་བསླབ་པ་འདི་བཅས་སོ། །དགག་
བྱ་ནི། འདོད་པ་ཆེས་པའོ། །
ངོ་ཏི་ནི། 
སྡོམ་ལས།
ངོ་བོ་རང་ཉིད་དབང་བ་ཡི། །
ལྷུང་བཟེད་རུང་བ་ཚད་ལྡན་དེ།
མ་བརླབས་རང་ངམ་ཤན་སྟོབས་ཀྱིས། །
ཞག་བཅུ་འདས་པ་ལས་གྱུར་པའོ། །
ཞེས་སོ། །
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ནི་ཆོས་བདུན་ལྡན་ཏེ། ལྷུང་བཟེད་ཡིན་པ་དང༌། འབྲེལ་མེད་མ་ཡིན་པ་དང༌། རུང་བ་
དང་༑ ཚད་དང་ལྡན་པ་དང་། གནས་སྐབས་དབང་བྱར་ཡོད་པ་དང་། རང་ཉིད་དབང་
བ་དང༌། བྱིན་གྱིས་བརླབས་པ་དང་མ་འབྲེལ་བའམ་འབྲེལ་ཡང་ཤན་ཞུགས་པ་དང་བཅས་

པའོ༑ ༑བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་བ་ནི་བྱིན་གྱིས་མ་བརླབས་
པར་རང་དོན་དུ་འཆང་བར་ཞུགས་པའོ། །མཐར་ཐུག་གི་ཡན་ལག་ནི། ཞག་བཅུའི་མཚན་
མཐའི་སྐད་ཅིག་མའོ། ། 
གཉིས་པ། ལྷུང་བཟེད་འཚོལ་བའི་སྤང་ལྟུང་འཆད་པ་ལ། གླེང་གཞི་དང་། དགག་
བྱ༑ ངོ་ཏི། ཡན་ལག་བརྩི་ཚུལ་ཏེ་བཞི་ལས། དང་པོ་ནི། མཉན་ཡོད་དུ་ཉེ་དགས་ལྷུང་
བཟེད་བླངས་པ་ལས་བསླབ་པ་འདི་བཅས་སོ། །དགག་བྱ་ནི། འདོད་པ་ཆེས་པའོ། །
ངོཏི་ནི།
སྡོམ་ལས། 
ངོ་བོ་རང་ཉིད་དབང་བ་ཡི། ། 
རུང་བ་ཚད་ལྡན་ཡོད་བཞིན་དུ། །
ཁྱིམ་པ་ཉེ་དུ་མིན་པ་ལ། ། 
ལྷུང་བཟེད་བླངས་ཏེ་ཐོབ་པའོ། །
ཞེས་སོ། །
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་ལས་བསླང་བའི་ཡུལ་དང༌། གང་བསླང་བའི་དངོས་པོ་དང། གང་གིས་སློང་
བའི་རྟེན་ཏེ་གསུམ་ལས། ཡུལ་ནི། ཁྱིམ་པ་ཆོས་དྲུག་ལྡན་ཏེ། ཁྱིམ་པ་ཡིན་པ་དང་། ཉེ་
དུ་མ་ཡིན་པ་དང་། རང་ལས་ནོར་ཐ་དད་པ་དང་། ཐ་སྙད་ལྔ་ལྡན་དང༌། ལུས་ཐ་མལ་

དུ་གནས་པ་དང་། ཅི་བདེར་སྟོབས་པ་མ་ཡིན་པ་བཅས་སོ། །དངོས་པོ་ནི་ཆོས་བཞི་ལྡན་
ཏེ༑ ལྷུང་བཟེད་ཡིན་པ་དང་། སྦྱིན་བདག་དེ་ཉིད་ཀྱི་ཡིན་པ་དང་། རུང་བ་དང༌། ཚད་
དང་ལྡན་པའོ། །གང་གིས་སློང་བའི་རྟེན་ནི། རང་ལ་ལྷུང་བཟེད་རུང་བ་ཚད་ལྡན་ཡོད་
པའོ༑ ༑བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་བ་ནི། འཚོལ་བར་ཞུགས་
པའོ༑ ༑མཐར་ཐུག་ནི། ལྷུང་བཟེད་ཐོབ་ཅིང་ཐོབ་བློ་སྐྱེས་པའོ། ། 
གསུམ་པ། འཐག་འཇུག་གི་སྤང་ལྟུང་འཆད་པ་ལ། གླེང་གཞི་དང༌། དགག་བྱ།
ངོ་ཏི། ཡན་ལག་བརྩི་ཚུལ་ཏེ་བཞི་ལས། གླེང་གཞི་ནི་མཉན་ཡོད་དུ་ཉེ་དགས་ཐ་ག་པ་ལ་
རྔན་པ་མེད་པར་གོས་འཐག་ཏུ་བཅུག་པ་ལས་བསླབ་པ་བཅས་སོ། །དགག་བྱ་ནི། གཞན་
གྱི་ལོངས་སྤྱོད་ལ་གནོད་པ་དང་འདོད་པ་ཆེས་པའོ། །
ངོ་ཏི་ནི།
སྡོམ་ལས།
ངོ་བོ་ཉེ་མིན་ཁྱིམ་པ་ལ། །
རང་ངམ་བསྐོས་པ་གང་རུང་གིས། །
གོས་ཐག་བཅུག་སྟེ་ཁྲུ་གང་ཡན། །
བཏགས་ཟིན་གླ་རྔན་མི་སྟེར་བར། ། 
ཐག་བཅད་པ་ལས་གྱུར་པའོ།
ཞེས་སོ། །
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ་གང་ལ་འཐག་ཏུ་འཇུག་པའི་ཡུལ་དང༌། གང་འཐག་པའི་དངོས་པོ་དང༌། གང་གིས་

འཐག་ཏུ་འཇུག་པའི་རྟེན་ཏེ་གསུམ་ལས། དང་པོ་ཡུལ་ནི། ཁྱིམ་པ་ཆོས་དྲུག་ལྡན་ནོ། །གཉིས་
པ་དངོས་པོ་ནི། གོས་ཀྱི་རྒྱུ་ཡིན་པ་དང༌། རང་དབང་བ་དང༌། བྱེད་འཕྲོ་གཞིའི་སེལ་
གཏོགས་མིན་པ་དང་། རུང་བ་དང་། ཚད་དང་ལྡན་པའོ། །གསུམ་པ་གང་གིས་འཐག་
འཇུག་པའི་རྟེན་ནི་གླ་རྔན་མི་སྦྱིན་པའོ། །བསམ་པ་ལ་འདུ་ཤེས་དང་ཀུན་སློང་གཉིས་སོ།།
སྦྱོར་བ་ནི། འཐག་ཏུ་འཇུག་པ་ཞུགས་པའོ། །མཐར་ཐུག་ནི་ཁྲུ་གང་ཡན་ཆད་བཏགས་
ཟིན་ཅིང་ཐགས་གླ་ལ་ཐོབ་བློ་སྐྱེས་པའོ། །
བཞི་པ། འཐག་པ་བསྐྱེད་པའི་སྤང་ལྟུང་འཆད་པ་ལ། གླེང་གཞི་དང༌། དགག་བྱ།
ངོ་ཏི། ཡན་ལག་བརྩི་ཚུལ་ཏེ་བཞི་ལས། དང་པོ་ནི་མཉན་ཡོད་དུ་ཉེ་དགས་འཐག་པ་བསྐྱེད་
པ་ལས་བསླབ་པ་འདི་བཅས་སོ། །དགག་བྱ་ནི་འཐག་འཇུག་ལྟར་རོ། །
ངོ་ཏི་ནི། 
སྡོམ་ལས།
ངོ་བོ་རང་ལ་ཉེ་མིན་གྱི། །
སྦྱིན་བདག་ཁྱིམ་པས་བསྔོས་པ་ཡི། །
གོས་རྒྱུ་ཁྱིམ་པ་ཐ་ག་པར།
གོས་རྒྱུ་ཁྱིམ་པ་ཐ་ག་པར། །
རང་ངམ་བསྐོས་པས་འཐག་བཅུག་སྟེ། །
སྦྱིན་བདག་གིས་ནི་བསྔོས་ཚད་ལས། །
ཞེང་དཀྱུས་གང་རུང་ཆེར་བསྐྱེད་དམ། ། ་
འཐག་བཟང་བྱེད་བཅུག་ཐོབ་པའོ། །
ཞེས་སོ།

ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། དང་
པོ་གཞི་ལ། གང་གིས་འཐག་ཏུ་འཇུག་པའི་སྦྱིན་བདག་དང༌། གང་གིས་འཐག་བསྐྱེད་
པའི་ཐ་ག་པ་དང༌། གང་འཐག་པ་བསྐྱེད་པའི་དངོས་པོའོ། །དང་པོ་སྦྱིན་བདག་ནི་ཁྱིམ་
པ་ཆོས་དྲུག་ལྡན་ནོ། །གཉིས་པ་གང་གིས་འཐག་བསྐྱེད་པའི་ཐ་ག་པ་ནི། ཅི་བདེར་སྟོབས་
པ་བོར་བའི་ཁྱིམ་ཆོས་ལྔ་ལྡན་ནོ། །འཐག་བསྐྱེད་པའི་དངོས་པོ་ནི། གོས་ཀྱི་རྒྱུ་ཡིན་པ་
དང་༑ སྦྱིན་བདག་གི་ཡིན་པ་དང་། བྱེད་འཕྲོ་གཞི་ཡི་སེལ་གཏོགས་མ་ཡིན་པ་དང་། སྦྱིན་
བདག་གིས་བསྔོས་པ་ལས་ལྷག་པ་ཡིན་པ་དང༌། རུང་བ་དང་། ཚད་དང་ལྡན་པ་སྟེ་ཆོས་
དྲུག་ལྡན་ནོ། །བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་བ་ནི། འཐག་བསྐྱེད་
པར་ཞུགས་པའོ། །མཐར་ཐུག་ནི། འཐག་བསྐྱེད་པའི་གོས་དེ་ཐོབ་ཅིང་ཐོབ་བློ་སྐྱེས་པའོ།།
སྐབས་འདིར། ཁ་ཅིག་ན་རེ། འཐག་འཇུག་དང་འཐག་བསྐྱེད་ཀྱི་སྤང་ལྟུང་གཉིས་
ཆོས་ཅན། མ་སྦྱིན་ལེན་པའི་ཕམ་པའི་སྡེར་གཏོགས་ཡིན་པར་ཐལ། མ་སྦྱིན་ལེན་གྱི་ཕམ་
པའི་ལྟུང་བ་རྣམ་གཞག་གི་ཀུན་སློང་གིས་ཀུན་ནས་བསླངས་པའི་ཕྱིར་ཏེ། རྐུ་སེམས་ཀྱིས་
ཀུན་ནས་བསླངས་པའི་ཕྱིར་ཏེ། ཐ་ག་པ་ལ་གླ་རྔན་མི་སྦྱིན་པར་འཐག་འཇུག་འདོད་ཀྱི་བློ་
དང་༑ སྦྱིན་བདག་གིས་བསྔོས་ཚད་ལས་ལྷག་པའི་འཐག་པ་ཆེ་བ་དང་བཟང་བ་གང་ལེན་
འདོད་ཀྱི་བློ་དེ་རྐུ་སེམས་ཡིན་པའི་ཕྱིར། རྟགས་ཟུར་དང་པོ་དེར་ཐལ། ཐ་ག་པ་ལ་ཡུལ་
ཆོས་ཀྱིས་དབང་བའི་གླ་རྔན་དེ་རང་ལ་མི་དབང་བཞིན་དུ་འཕྲོག་འདོད་ཀྱི་བསམ་པ་ཡིན་པའི་
ཕྱིར༑ ཁྱབ་སྟེ། མཚོ་ཊཱིཀ་འདི་ཐད་ཤོག ༥༡༤ ལས། (འགྲེལ་ཆུང་ལས། ལས་བྱེད་
པ་ལ་གླ་མ་བྱིན་ན་ཕམ་མོ། །ཞེས་བཤད་དེ།)ཞེས་གསུངས་པའི་ཕྱིར། རྟགས་གཉིས་
པ་དེར་ཐལ། འཐག་ཚད་ཆེ་བ་དང་བཟང་བ་གང་བསྐྱེད་པའི་ཆ་དེ་གཞན་སྦྱིན་བདག་དབང་
ཞིང་༑ དེས་མ་བྱིན་པ་ཤེས་བཞིན་དུ་ལེན་འདོད་ཀྱི་བསམ་པ་ཡིན་པའི་ཕྱིར། སྐབས་འདིར་

རྐུ་སེམས་ལ། སྔར་ཆོས་དྲུག་ལྡན་དུ། སྡོམ་ལས། 
ཀུན་སློང་གཞན་གྱི་ཡིན་དང་དེར་ཤེས་དང༌། ། 
རང་དོན་འཚོ་བའི་དོན་དང་གཏན་འབྲལ་འདོད། ། 
རྒྱུན་མི་ཆད་དང་ཆོས་དྲུག་ལྡན་པ་སྟེ། ། 
ཞེས་བཤད་པའི་ཆོས་དྲུག་གང་ཚང་མིན་སོགས་དཔྱད་པར་བྱའོ། ། ་བའ་
སྐབས་འདིར། འཐག་པ་བསྐྱེད་པའི་ལྟུང་བ་ལ་ཐ་ག་པ་ལ་སྦྱིན་བདག་གིས་བསྔོས་
ཚད་ལས་ལྷག་པར་གོས་བཟང་བ་དང་ཆེ་བ་ལ་ཐོབ་བློ་སྐྱེས་པ་དང༌། འཐག་ག་པས་དེ་ལྟར་
འཐག་བསྐྱེད་པ་ལ་གླ་ངན་མི་སྦྱིན་པ་སྟེ་གཉིས་གསུངས་ཏེ། མདོ་རྩ་བ་འདི་ཐད་ལས། རྔན་
པ་མ་སྦྱིན་ན་ཡང་ངོ་། །ཞེས་དང་། དེའི་ཐད་ཀྱི་མཆན་འགྲེལ་ལས། དངོས་གཞིར་འགྱུར་
བའོ༑ ༑ཞེས་གསུངས་པའི་ཕྱིར་དང༌། འདི་ཐད་རིན་ཕྲེང་ལས། དེར་མ་ཟད་ཐ་ག་པ་ལ་
འཐག་པ་བསྐྱེད་པའི་རྔན་པ་སྦྱིན་པར་ཁས་བླངས་སམ། མ་བླངས་ཀྱང་རུང་རྔན་པ་མ་སྦྱིན་
ན་ཡང་དངོས་གཞིར་འགྱུར་རོ། །ཞེས་གསུངས་པའི་ཕྱིར། ཡང་སྐབས་འདིར་རིན་ཕྲེང་
ལས༑ རྔན་པ་སྦྱིན་པ་ཁས་བླངས་ནས་མ་བྱིན་ན་བརྐུ་བའི་ཉེས་པར་ཡང་འགྱར་རོ། །ཞེས་
གསུངས་འདུག་པས། འཐག་འཇུག་དང་འཐག་བསྐྱེད་བླ་རྔན་མི་བྱིན་པ་འདི་གཉིས་མ་བྱིན་
ལེན་གྱི་སྡེར་གཏོགས་སུ་འགྱུར་མིན་ད་དུང་ཡང་དཔྱད་པར་ཞུའོ། །
ལྔ་པ། བྱིན་འཕྲོག་གི་སྤང་ལྟུང་འཆད་པ་ལ། གླེང་གཞི་དང༌། དགག་བྱ། ངོ་ཏི།
ཡན་ལག་བརྩི་ཚུལ་ཏེ་བཞི་ལས། དང་པོ་ནི། མཉན་ཡོད་དུ་དགའ་བོས་གོས་སྦྱིན་པ་འཕྲོག་
པར་བྱས་པ་ལས་བསླབ་པ་འདི་བཅས་སོ། །དགག་བྱ་ནི། རང་རིགས་ཀྱི་ལོངས་སྤྱོད་ལ་
གནོད་པ་དང་མ་བྱིན་ལེན་གྱི་རྒྱུར་འགྲོ་བའོ། །

སྡོམ་ལས།
ངོ་བོ་གཞན་ལ་སྦྱིན་པ་ཡི། ། 
གོས་སམ་ལྷུང་བཟེད་རང་ཉིད་ལ།
དབང་བར་འདུ་ཤེས་འཁྲུལ་པ་ཡིས། ། 
རྐུ་སེམས་མེད་པར་འཕྲོག་པ་ལས། །
ཐོབ་བློ་སྐྱེས་པ་ལས་གྱུར་པའོ། ། 
ཞེས་སོ། ། 
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ་གང་ལས་འཕྲོག་པའི་ཡུལ་དང༌། གང་འཕྲོག་པའི་དངོས་པོ་སྟེ་གཉིས་ལས། དང་པོ་
ཡུལ་ནི་དགེ་སློང་ཆོས་དྲུག་ལྡན་ཏེ། བསྙེན་རྫོགས་ཀྱི་སྡོམ་པ་རྣམ་དག་དང་ལྡན་པ་དང་།
མཚན་མཐུན་པ་དང་། ལྟ་བ་མཐུན་པ་དང་། ཐ་སྙད་གསུམ་ལྡན་དང༌། ལུས་ཐ་མལ་དུ་
གནས་པ་དང༌། བདག་ལས་ཐ་དད་པའོ། །དངོས་པོ་ནི་ཆོས་བཞི་ལྡན་ཏེ། གོས་སམ་
ལྷུང་བཟེད་ཡིན་པ་དང༌། ཡུལ་དེ་ཉིད་དབང་བ་དང༌། རུང་བ་དང་། ཚད་དང་ལྡན་
པའོ༑ ༑བསམ་པ་ལ། འདུ་ཤེས་ནི་གཞན་ལ་སྦྱིན་ཟིན་པ་ལ་རང་དབང་བར་འདུ་ཤེས་
འཁྲུལ་པ་དང་ཀུན་སློང་ངོ༌། །སྦྱོར་བ་ནི། འཕྲོག་པར་ཞུགས་པའོ། །མཐར་ཐུག་ནི།
ཐོབ་བློ་སྐྱེས་པའོ། །
དགོན་པ་བའི་འབྲལ་ལྟུང་འཆད་པ་ལ། གླེང་གཞི་ནི་མཉན་ཡོད་དུ་དྲུག་
སྡེས་ཆོས་གོས་གྲོང་དུ་ཞག་བདུན་བཞག་པ་ལས་བསླབ་པ་འདི་བཅས་སོ། །དགག་བྱ་ནི།
ཆོས་གོས་ཆུད་ཟོས་པ་དང་དགེ་སློང་གི་རྟགས་ཉམས་པའོ། ། 

ངོ་ཏི་ནི།
སྡོམ་ལས། 
ངོ་བོ་དགེ་སློང་དགོན་པ་བས། །
འཇིགས་པའི་དབང་གིས་ཆོས་གོས་ཀྱི། །
གཙོ་བོ་གསུམ་ལས་གང་རུང་ཞིག །
གྲོང་དུ་བཞག་སྟེ་ཆོས་ལྡན་ཆེད། ། 
དགོན་པ་དང་ནི་ཆོས་གོས་ཀྱི།
གནས་གྲོང་ཉེ་འཁོར་དང་བཅས་པའི། །
ཕྱི་རོལ་དེར་གནས་བར་ཆད་དབང་། ། 
མ་གཏོགས་ཞག་དྲུག་ལས་འདས་པའོ། །
ཞེས་སོ། །
ཡན་ལག་ལ། གཞི་དང༌། བསམ་པ་དང༌། སྦྱོར་བ་དང་། མཐར་ཐུག་སྟེ་བཞི་
ལས༑ དང་པོ་ལ། གང་དང་འབྲལ་བའི་དངོས་པོ་དང༌། གང་དུ་འབྲལ་བའི་གནས་དང༌།
གང་གིས་འབྲལ་བའི་རྟེན་གསུམ་ལས། དང་པོ་དངོས་པོ་ནི་ཆོས་ལྔ་ལྡན་ཏེ། ཆོས་གོས་
གཙོ་བོ་གསུམ་པོ་གང་རུང་ཡིན་པ་དང༌། འཇིགས་པའི་དབང་གིས་གྲོང་དུ་བཞག་པ་དང་།
འཚོ་བའི་ཡོ་བྱད་ཀྱི་བྱིན་རླབས་ཡོངས་རྫོགས་དང་ལྡན་པ་དང༌། རུང་བ་དང་། ཚད་དང་
ལྡན་པའོ། །གང་དུ་འབྲལ་བའི་གནས་ནི་དགོན་པ་དང་ཆོས་གོས་ཀྱི་གནས་ཉེ་འཁོར་ལས་
གཞན་པའོ། །རྟེན་ནི་ཆོས་བཞི་ལྡན་ཏེ། དགོན་པ་བའི་ཡིད་དམ་དང་ལྡན་པ་དང་། བར་
ཆད་ཀྱི་རྐྱེན་དང་མི་ལྡན་པ་དང་། སྲ་བརྐྱང་མ་བཏིང་བ་དང༌། སྣམ་སྦྱར་གྱི་ཆ་ནས་མི་
འབྲལ་བའི་གནང་བ་མ་ཐོབ་པའོ། །བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་

བ་ནི། གནས་ཐ་དད་དུ་འབྲལ་བར་བྱེད་པའོ། །མཐར་ཐུག་ནི་ཞག་དྲུག་གི་མཚན་མཐའི་
སྐད་ཅིག་མ་འོ། ། 
བདུན་པ། དབྱར་གྱི་རས་ཆེན་བཙལ་སྔས་དང་བཞག་འཕྱིས་པའི་སྤང་ལྟུང་འཆད་
པ་ལ། གླེང་གཞི་ནི། མཉན་ཡོད་དུ་དགེ་སློང་འགས་དབྱར་གྱི་རས་ཆེན་ཧ་ཅང་མྱུར་བར་
བཙལ་བ་དང་། ལ་ལས་ཧ་ཅང་ཡུན་རིང་དུ་བཅངས་པ་ལས་བསླབ་པ་འདི་བཅས་སོ། །དགག་
བྱ་ནི། བཙལ་སྔས་ལ་འདོད་པ་ཆེས་བ་དང་། སྦྱིན་བདག་གི་ལོངས་སྤྱོད་ལ་གནོད་པ་དང་།
བཞག་འཕྱིས་ལ་འདོད་པ་ཆེས་པ་དང༌། རས་ཆེན་ཆུད་ཟོས་སུ་འགྱུར་བའོ། །
ངོ་ཏི་ལ། རས་ཆེན་བཙལ་སྔས་ནི། 
སྡོམ་ལས། །
ངོ་བོ་དབྱར་ཟླ་གསུམ་གནས་བར། །
ཁས་བླངས་ཟླ་གཅིག་སྔ་རོལ་དུ། །
དབྱར་གྱི་རས་ཆེན་བཙལ་བླངས་ཏེ། །
ཤེས་རིཐོབ་པ་ལས་གྱུར་དངོས་གཞིའོ།
ཞེས་སོ། །
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་ལ་བསླང་བའི་ཡུལ་དང༌། གང་བསླང་བའི་དངོས་པོ་དང༌། གང་གིས་ཚེ་སློང་
བའི་དུས་ཏེ་གསུམ་ལས། དང་པོ་ཡུལ་ནི་ཆོས་གསུམ་ལྡན་ཏེ། ཐ་སྙད་ལྔ་ལྡན་དང་། ལུས་
ཐ་མལ་དུ་གནས་པ་དང་། སྔ་རོལ་ནས་ཅི་བདེར་སྟོབས་པ་མིན་པའོ། །དངོས་པོ་ནི། དབྱར་
གྱི་རས་ཆེན་ཡིན་པ་དང་། སྦྱིན་བདག་གི་ཡིན་པ་དང་། ཆར་ཆུ་སྐྱོབ་ནུས་པ་དང་། རུང་
བ་དང༌། ཚད་ལྡན་དང༌། རྙིང་པ་མ་ཡིན་པ་སྟེ་ཆོས་དྲུག་ལྡན་ནོ། །དུས་ནི། དབྱར་

ཁས་ལེན་པ་ལ་ཐུག་པ་ལ་ཟླ་བ་གཅིག་གི་སྔ་བའོ། །བསམ་པ་ལ་འདུ་ཤེས་དང་ཀུན་སློང་
གཉིས་སོ། །སྦྱོར་བ་ནི་བཙལ་བར་ཞུགས་པའོ། །མཐར་ཐུག་ནི། རས་ཆེན་ཐོབ་ཅིང་
ཐོབ་བློ་སྐྱེས་པའོ། །
རས་ཆེན་བཞག་འཕྱིས་པའི་ངོ་ཏི་ནི། 
སྡོམ་ལས།
ངོ་བོ་དབྱར་ཟླ་གསུམ་གནས་པའི། ། 
དགག་དབྱེའི་དུས་ལས་ཟླ་བ་ཕྱེད། །
འདས་བར་རས་ཆེན་བཅངས་པ་ལས། །
གྱུར་པའི་ལྟུང་བ་དངོས་གཞིའོ།
ཞེས་སོ། །
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། དང་
པོ་གཞི་ལ་དངོས་པོ་ཆོས་དྲུག་ལྡན་པ་སྟེ་གཞན་སྔར་དང་འདྲ་བ་ལ། དགེ་སློང་རང་གི་ཡིན་
པ་སྦྱོར། དུས་ནི་དབྱར་ཟླ་བ་གསུམ་རྫོགས་རྗེས་ཟླ་ཕྱེད་འདས་པའོ། །བསམ་པ་ལ་འདུ་
ཤེས་དང་ཀུན་སློང་གཉིས་སོ། །སྦྱོར་བ་འཆང་བར་ཞུགས་པ་དང་། མཐར་ཐུག་ནི་ཟླ་ཕྱེད་
ཀྱི་མཚན་མཐའི་སྐད་ཅིག་མའོ། །།
བརྒྱད་པ། བརྟད་བྱུང་གི་སྤང་ལྟུང་འཆད་པ་ལ། བརྟད་བྱུང་ལ་ནང་གསེས། དབྱར་
རྙེད་བདག་གིར་བྱེད་པ་སྔས་པ་དང༌། བགོས་སྔས་པ་དང༌། བཞག་འཕྱིས་པ་སྟེ་གསུམ་
ལས༑ དང་པོ་འཆད་པ་ལ། དང་པོ་གཉིས་ཀྱི་གླེང་གཞི་ནི། མཉན་ཡོད་དུ་དྲུག་སྡེས་
དབྱར་རྙེད་དབྱར་ནང་བདག་གིར་བྱས་པ་དང་བགོས་སྔས་པ་ལས་བསླབ་པ་འདི་བཅས་སོ།
།དགག་བྱ་དབྱར་རལ་བའི་རྒྱར་འགྱར་བའོ།

བདག་གིར་བྱེད་པ་སྔས་པའི་ངོ་ཏི་ནི། 
སྡོམ་ལས།
ངོ་བོ་དབྱར་གྱི་རྒྱུ་ལས་བྱུང༌། ། 
ཟས་ལས་གཞན་རྙེད་དབྱར་ནང་དུ། ། 
སྦྱིན་བདག་ལས་བླངས་སྤྱི་ཚོམས་སུ། ། 
བདག་གིར་བྱས་པ་ལས་གྱུར་པའོ། ། 
ཞེས་སོ། །
ཡན་ལག་ལ། གཞི་དང༌། བསམ་པ་དང་། སྦྱོར་བ་དང་། མཐར་ཐུག་གོ །དང་
པོ་གཞི་ལ་གསུམ་སྟེ། གང་ལས་བདག་གིར་བྱ་བའི་སྦྱིན་བདག་དང༌། གང་བདག་གིར་
བྱ་བའི་དངོས་པོ་དང༌། གང་གི་ཚེ་བདག་གིར་བྱེད་པའི་དུས་སོ། །དང་པོ་ནི། ཁྱིམ་པ་
ཡིན་པ་དང་། ཐ་སྙད་ལྔ་ལྡན་དང་། ལུས་ཐ་མལ་དུ་གནས་པ་སྟེ་ཆོས་གསུམ་ལྡན་ནོ། །དངོས་
པོ་ནི་ཆོས་ལྔ་ལྡན་ཏེ། དབྱར་གྱི་རྒྱ་ལས་བྱུང་བའི་རྙེད་པ་ཡིན་པ་དང༌། ཟས་ལས་གཞན་
པ་དང་། བརྟད་པའི་རྙེད་པ་མ་ཡིན་པ་དང༌། རུང་བ་དང་ཚད་ལྡན་ནོ། །འདིར་བརྟད་
པའི་རྙེད་པ་ཞེས་པ་ནི་དགེ་འདུན་ལ་གློ་བུར་རྐྱེན་དབང་གིས་ཕུལ་བའི་རྙེད་པའོ། །དུས་ནི་
དབྱར་གྱི་ནང་ཁོངས་ཀྱི་དུས་སུ་འོ། །བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་
བ་ནི་བདག་གིར་བྱེད་པ་རྩམ་པའོ། །མཐར་ཐུག་ནི་བདག་གིར་བྱས་པ་རྫོགས་པའོ། །
གཉིས་པ། བགོས་སྔས་ཀྱི་ངོ་ཏི་ནི།
སྡོམ་ལས།
ངོ་བོ་དེ་འདྲའི་རྙེད་པ་དེ། ། དན་མ་ཡོདཔ་ནས་ཤ་ནན་མའི་
དབྱར་ནང་སོ་སོར་བགོས་པའོ། ། 
ཞེས་སོ། །

ཡན་ལག་བརྩི་ཚུལ་ནི། གཞན་རྣམས་འདྲ་བ་ལ། གཞིའི་ཡན་ལག་གི་སྐབས་སུ་
བརྟད་བྱུང་གི་རྙེད་པ་མིན་པ་ཞེས་པ་མི་བགྲང་ལ། མཐར་ཐུག་གི་ཡན་ལག་སྐབས་སུ་དབྱར་
རྙེད་དེ་སོ་སོར་བགོས་པ་ཞེས་སྦྱར་རོ། ། 
དབྱར་རྙེད་བཞག་འཕྱིས་ཀྱི་གླེང་གཞི་ནི། མཉན་ཡོད་དུ་དབྱར་གྱི་ནང་ལོགས་སུ་
རལ་གྲི་མཐུ་ཅན་པས་དགེ་འདུན་ལ་ཕུལ་བའི་རྙེད་པ་སྦེད་པ་པོ་མ་བསྐོས་པར་གྱ་ཚོམ་དུ་བཞག་
པ་ལས་ཆུད་ཟོས་པ་ལས་བསླབ་པ་འདི་བཅས་སོ། །དགག་བྱ་ནི་ཡོ་བྱད་ཆུད་ཟོས་པའོ། །
ངོ་ཏི་ནི། 
སྡོམ་ལས།
ངོ་བོ་དབྱར་རྙེད་སྦེད་པ་པོ། ། 
མ་བསྐོས་དགག་དབྱེའི་ཕྱི་དེ་ཉིན། ། 
མར་ངོའི་ཚེས་གཅིག་མཚན་མོའི་མཐའ།
འདས་པ་ལས་གྱུར་དངོས་གཞི་འོ། ། 
ཞེས་སོ། །
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་གིས་བཞག་པའི་སྦྱིན་བདག་ནི། སྔར་དང་འདྲ་ལ། གང་བཞག་པའི་དངོས་པོ་
ནི༑ དབྱར་གྱི་རྒྱུ་ལས་བྱུང་བ་དང༌། ཟས་ལས་གཞན་ཡིན་པ་དང༌། རུང་བ་དང་། ཚད་
ལྡན་དང༌། རང་གི་ཡིན་པའོ། །གང་གིས་བཞག་པའི་རྟེན་ནི། དབྱར་རྙེད་སྦེད་པ་པོ་མ་
བསྐོས་པ་དང་། སྦྱིན་བདག་གི་ཚིག་གིས་དབང་མེད་པ་མ་ཡིན་པའོ། །དུས་ནི། སྲ་བརྐྱང་
མ་བཏིང་ན་དགག་དབྱེའི་ཕྱི་དེ་ཉིན་པར་དང༌། སྲ་བརྐྱང་བཏིང་ན་དབྱར་སྔ་མ་ཟླ་བ་གསུམ་

ཁས་བླངས་པའི་དགག་དབྱེ་ནི་ཧོར་ཟླ་དགུ་པའི་ཉ་ལ་ཁེལ་བ་ནས་བརྩིས་ཏེ་སྲ་བརྐྱང་ཟླ་བ་
ལྔའི་མཐའ་མ་དེ། དཔྱིད་ཟླ་ར་བ་དང་ཧོར་ཟླར་བསྟུན་ན་ཧོར་ཟླ་གཉིས་པ་ལ་ཁེལ་བའི་དེའི་
ཉ་ཡི་ཕྱི་དེ་ཉིན་པར་དང་། དབྱར་ཕྱི་མ་ཁས་བླངས་ན་དཔྱིད་ཟླ་འབྲིང་པོ་དང་ཧོར་ཟླ་གསུམ་
པ་ལ་ཁེལ་བས་དེའི་ཉ་ཡི་ཕྱི་དེ་ཉིན་པར་བཞག་འཕྱིས་ཀྱི་སྤང་ལྟུང་བསྐྱེད་པར་གསུངས་སོ།།
སྐབས་འདིར་ཅུང་ཟད་དཔྱད་པ་ལ། ཁ་ཅིག་གིས། དབྱར་གནས་པའི་དགེ་འདུན་
ལ་ཕུལ་བའི་ཟས་ལས་གཞན་པའི་དབྱར་རྙེད་གང་ཡིན་རུང་དགག་དབྱེའི་སྔ་རོལ་དབྱར་ནང་
དུ་བདག་གིར་བྱས་ན། དབྱར་རྙེད་བདག་གིར་བྱས་པ་སྔས་པའི་སྤང་ལྟུང་བསྐྱེད་པས་ཁྱབ།
ཟེར༑ དེ་ལ། འོ་ན། དབྱར་ནང་དུ་བརྟད་པ་ལས་བྱུང་བའི་རྙེད་པ་ཟས་ལས་གཞན་པ་
བདག་གིར་བྱས་ན་སྤང་ལྟུང་བྱུང་བས་ཁྱབ་པར་ཐལ། འདོད་པའི་ཕྱིར། འདོད་མི་ནུས་
ཏེ༑ དབྱར་གནས་པའི་ཞག་མཐའ་མ་བཅུ་དང་དེས་མཚོན་པའི་ཉི་ཤུའི་ནང་རོལ་དུ་གློ་བུར་
རྐྱེན་དབང་གིས་ཕུལ་བའི་བརྟད་བྱུང་གི་རྙེད་པ་བདག་གིར་བྱས་ཀྱང་ཉེས་པ་མེད་པའི་ཕྱིར་
ཏེ༑ མདོ་རྩ་བ་འདི་ཐད་ལས། བརྟད་པའི་དབང་གིས་མཐའི་ཞག་བཅུ་ལ་རྙེད་པ་ནི་མ་
གཏོགས་སོ། །ཞེས་དང༌། དེའི་ཐད་ཀྱི་མཆན་འགྲེལ་ཤོག ༩༣ ལས། བརྟད་པ་
(རིངས་)པའི་དབང་གིས་(དབྱར་གནས་ཟླ་བ་གསུམ་གྱི་)མཐའི་ཞག་བཅུ་ལ་དབྱར་གྱི་
རྙེད་པ་(ཕུལ་བ་)ནི་(བདག་གིར་བྱས་ཀྱང་ཉེས་པ་བསྐྱེད་པ་ལ་)མ་གཏོགས་སོ། །ཞེས་
གསུངས་པའི་ཕྱིར་དང་། གཞན་ཡང་བརྟད་བྱུང་གི་རྙེད་པ་ལ་བདག་གིར་བྱས་པ་སྔས་
ཀྱང་སྤང་ལྟུང་མི་འབྱུང་བའི་ཕྱིར་ཏེ། བདག་གིར་བྱས་པ་སྔས་པའི་སྤང་ལྟུང་བསྐྱེད་པ་ལ།
གཞིའི་དངོས་པོ་བརྟད་བྱུང་གི་རྙེད་པ་མ་ཡིན་པ་ཞིག་དགོས་པའི་ཕྱིར་ཏེ། ལྟུང་བ་དེའི་གཞིའི་
དངོས་པོ་ལ་བརྟད་བྱུང་གི་རྙེད་པ་མ་ཡིན་པ་ཞེས་ཡན་ལག་ཏུ་བགྲངས་པ་ལ་རྒྱུ་མཚན་ཡོད་
པའི་ཕྱིར། ཟེར།

ཡང༌། འགའ་རེས། བརྟད་བྱུང་གི་རྙེད་པ་དབྱར་ནང་དུ་བགོས་ན་ཡང་བགོ་སྔས་
མི་སྐྱེ། ཟེར། ལ་ལས། དེ་མི་འཐད་པར་ཐལ། དབྱར་ནང་དུ་བརྟད་བྱུང་གི་རྙེད་པ་
བདག་གིར་བྱེད་པ་གནང་ཡང་། དེ་བགོས་ན་ལྟུང་བ་བསྐྱེད་པ་གསུངས་པའི་ཕྱིར་ཏེ། མདོ་
རྩ་བ་ལས། དེ་བགོས་ན་ཡང་ངོ༌། །ཞེས་དང༌། དེའི་དོན། འདི་ཐད་མཆན་འགྲེལ་ལས་
(བརྟད་པའི་དབང་གིས་དགེ་འདུན་སྤྱི་ཚོམས་སུ་བདག་གིར་བྱེད་པ་གནང་ཡང་སོ་སོར་བགོས་
པ་ནི་མི་གནང་ངོ་། །ཞེས་སྟོན་པ་ནི་ཊཱིཀྐ་ལས་བརྟད་པ་ལས་བྱུང་བའི་རྙེད་པ་)དེ།(དབྱར་
གྱི་ནང་ལོགས་སུ་)བགོས་ན་ཡང་ངོ་། །( སྤང་ལྟུང་གི་བྱེད་པ་པོ་ཉིད་དོ། །)ཞེས་གསུངས་
པའི་ཕྱིར་དང༌། བགོས་སྔས་ཀྱི་གཞིའི་དངོས་པོའི་ཡན་ལག་ཏུ། བརྟད་བྱུང་ཡིན་རུང་
མིན་རུང་བགོས་སྔས་ན་སྤང་ལྟུང་བསྐྱེད་པའི་རྒྱུ་མཚན་གྱིས་བརྟད་བྱུང་མ་ཡིན་པ་ཞེས་མ་
བགྲངས་པའི་ཕྱིར།
བརྟད་བྱུང་གི་སྐབས་འདིར་དབྱར་ནང་དུ་མཐའི་ཞག་བཅུ་ལ་གློ་བུར་བརྟད་པ་ལས་
བྱུང་བའི་རྙེད་པ་ལ་བདག་གིར་བྱེད་ན་ཉེས་པ་མེད་ཀྱང་དེ་བགོས་ན་ལྟུང་བ་བསྐྱེད་པར་གསུངས་
ལ༑ འདུལ་འཛིན་གྱི་བསླབ་བྱ་ཆེན་མོར་འདི་ཐད་ལས། དེ་ཡང་དབྱར་རྙེད་བདག་གིར་
བྱེད་པ་སྔས་པ་དང༌། བགོ་སྔས་གཉིས་ཀྱི་དགག་བྱའི་གཙོ་བོ་ནི། དབྱར་རལ་བའི་རྒྱུར་
འགྱུར་བ་ཡིན་ལ། བཞག་འཕྱིས་པའི་དགག་བྱའི་གཙོ་བོ་ནི་ཆུད་ཟ་བར་འགྱུར་བའོ། །ཞེས་
གསུངས་པས། དབྱར་ནང་དུ་བརྟད་པ་ལས་བྱུང་བའི་རྙེད་པ་བགོས་ན་འཁྲུགས་ལོངས་ཀྱི་
རྐྱེན་པའི་དབྱར་རལ་བའི་དགག་བྱ་ཡོད་པ་བཞིན་དུ་དེ་བདག་གིར་བྱེད་ནའང་དགག་བྱ་
དེ་ཡོད་པར་མངོན་པས་དབྱར་ནང་དུ་བརྟད་པ་ལས་བྱུང་བའི་རྙེད་པ་བདག་གིར་བྱེད་ན་ཉེས་
པ་མེད་ལ་བགོས་ན་ཉེས་པ་འབྱུང་བའི་ཚུལ་དཔྱད་པར་བྱའོ། ། 
འོ་ན། བརྟད་བྱུང་གི་རྙེད་པ་ཞེས་པའི་ངོས་འཛིན་གང་ཡིན་ཞེ་ན། དབྱར་གནས་

པའི་དགེ་འདུན་ལ་གློ་བུར་རྐྱེན་དབང་གིས་ཕུལ་བའི་རྙེད་པ་ལ་བྱ་སྟེ། འདི་ཐད་མཚོ་ཊཱིཀ་
གཞི་སྟོད་ཤོག ༥༢༥ ལས། བརྟད་པའི་དབང་གིས་ཞེས་གློ་བུར་གྱི་དབང་གིས་ཏེ་རྐྱེན་
དབང་ངོ་། །དེ་ཡང་རལ་གྲི་མཐུ་ཅན་པས་ཕུལ་བ་ལྟ་བུའོ། །ལུང་རྣམ་འབྱེད་ལས། བརྟད་
པ་ལས་བྱང་བའི་གོས་ལྔ་པོ། ནད་པ་(འི་རྐྱེན་དབང་)ལ་སྦྱིན་པ་(ནད་པ་བདག་གིས་
ཕུལ་བ་)དང་། ནད་པའི་ཕྱིར་སྦྱིན་པ་(གཉེན་གྱིས་ཕུལ་བ་)དང་། འཆི་བ་(འི་རྐྱེན་
དབང་)ལ་སྦྱིན་པ་(ཤི་ལ་ཐུག་པ་རང་གི་ལག་ནས་ཕུལ་པ)དང་། ཤི་བའི་ཕྱིར་སྦྱིན་པ་
(ཤི་བའི་འོག་ཏུ་གཉེན་གྱིས་ཕུལ་བ་)དང་། འགྲོ་བར་ཆས་པ་(འི་རྐྱེན་དབང་ལ)སྦྱིན་
པ་དམག་གམ་ལམ་རིང་པོར་འགྲོ་བས་ཕུལ་བའོ། །ཞེས་སོ། །ཊཱིཀྐ་ལས། ལྔ་པོ་དེ་ནི་
དཔེ་ཙམ་དུ་ཟད་དོ། །རྒྱལ་པོ་དང་ཆོམ་རྐུན་དང་རིགས་བརྒྱུད་དང་ཆུ་ལ་སོགས་པས་ཁྱེར་
དུ་དོགས་པ་དང་། མཆོད་གནས་བགོས་སྐལ་ལ་གཏོགས་པ་འཆིར་དོགས་པ་ལ་སོགས་པ་
དག་ཀྱང་བསྡུ། ཞེས་གསུངས་པ་ལྟར་རོ། །ཡང༌། འགའ་ཞིག་ན་རེ། དབྱར་གནས་པ་
པོ་དགེ་འདུན་ལ་ཐུན་མོང་དུ་ཕུལ་བའི་ཟས་ལས་གཞན་པའི་རྙེད་པ་དེ་ཆོས་ཅན། ཁྱེད་དབྱར་
ནང་དུ་བདག་གིར་བྱས་པ་སྔས་པ་དང་བགོས་སྔས་པ་དང་བཞག་འཕྱིས་པ་ལས་སྤང་ལྟུང་
འདི་མི་བསྐྱེད་པར་ཐལ། གཞིའི་དངོས་པོ་དེ་རང་འབའ་ཞིག་དབང་བ་མ་ཡིན་པའི་ཕྱིར།
ཁྱབ་སྟེ། བདག་འབྲེལ་གྱི་ལྟུང་བ་བཅོ་བརྒྱད་ཀྱི་ནང་ནས་བརྟད་བྱུང་སོགས་ལྔ་གཞིའི་དངོས་
པོ་རང་འབའ་ཞིག་དབང་བ་ཡིན་པའི་ཕྱིར་ཏེ། བདག་འབྲེལ་གྱི་སྐབས་ཀྱི་སྡོམ་ལས།
སྤང་བས་འཁྲུར་འཇུག་རྨེལ་འཇུག་འཐག་འཇུག་དང༌། ། 
རས་ཆེན་བརྟད་བྱུང་ལྔ་ལ་དངོས་པོ་དེ། །
རང་གཞན་ཐུན་མོང་ཡིན་ན་ན་སྨད་དུ། །
གསུངས་པའི་ཤུགས་ཀྱིས་རང་ཉིད་འབའ་ཞིག་གིས། ། 

ཡིན་པ་ཡན་ལག་དགོས་གསུངས་འདིར་བསྡུས་ཤིང༌། ། 
ཞེས་གསུངས་པའི་ཕྱིར། ཞེས་རྩོད་དོ། ། 
དགུ་པ། བསྔོས་བསྒྱུར་གྱི་སྤང་ལྟུང་འཆད་པ་ལ། གླེང་གཞི་ནི། མཉན་ཡོད་དུ་
སྦྱིན་བདག་གིས་དགེ་འདུན་ལ་ཕུལ་བ་ཉེ་དགས་རང་ལ་བསྒྱུར་བ་ལས་བསླབ་པ་འདི་བཅས་
སོ༑༑དགག་བྱ་ནི་འདོད་པ་ཆེས་པ་དང་རང་རིགས་ཀྱི་ལོངས་སྤྱོད་ལ་གནོད་པའོ། །
ངོ་ཏི་ནི།
 སྡོམ་ལས། །
 ངོ་བོ་གོས་སམ་ལྷུང་བཟེད་ནི། ། 
བསམ་པ་ཐག་ནས་སྦྱིན་བདག་གིས། ། 
དགེ་སློང་གཞན་ལ་བསྔོས་པ་དེ། ། 
ཤེས་བཞིན་རང་ལ་བསྒྱུར་བ་འོ། ། 
ཞེས་སོ། །
ཡན་ལག་ལ། གཞི་དང༌། བསམ་པ་དང་། སྦྱོར་བ་དང་། མཐར་ཐུག་སྟེ་བཞི་
ལས༑ དང་པོ་གཞི་ལ། གང་གིས་བསྔོས་པའི་སྦྱིན་བདག་དང༌། གང་ལ་བསྔོས་པའི་
དགེ་སློང༌། གང་བསྔོས་པའི་དངོས་པོ་སྟེ་གསུམ་ལས། དང་པོ་སྦྱིན་བདག་ནི། ཆོས་
གསུམ་ལྡན་ཏེ། བསམ་པ་ཐག་ནས་བསྔོ་བ་པོ་ཡིན་པ་དང་། ཐ་སྙད་ལྔ་ལྡན། ལུས་ཐ་
མལ་དུ་གནས་པ་འོ། །གཉིས་པ་གང་ལ་བསྔོས་པའི་ཡུལ་ནི། དགེ་སློང་ཆོས་དྲུག་ལྡན་
ནོ།། གསུམ་པ་དངོས་པོ་ནི་ཆོས་བཞི་ལྡན་ཏེ། གོས་སམ་ལྷུང་བཟེད་ཡིན་པ་དང༌། བསྔོས་
ཟིན་པ་དང་། རུང་བ་དང་། ཚད་དང་ལྡན་པའོ། །བསམ་པ་ལ། འདུ་ཤེས་དང་ཀུན་སློང་

ངོ་༑ ༑སྦྱོར་བ་ནི། ངག་མཚན་ཉིད་ལྔ་ལྡན་གྱིས་རང་ལ་བསྒྱུར་བ་གོ་བར་བྱེད་པའོ། །མཐར་
ཐུག་ནི་དངོས་པོ་དེ་ཐོབ་ཅིང་ཐོབ་བློ་སྐྱེས་པའོ། ། 
སྐབས་འདིར། བསྔོས་བསྒྲར་གྱི་ཆར་གཏོགས་པའི་ཉེས་བྱས་ལྔ་གསུངས་པ་ནི། འདི་
ཐད་མདོ་རྩ་ལས། བསྔོས་པ་མི་སྦྱིན་ན་ཉེས་བྱས་སོ། །མཚམས་ཀྱི་ཕྱི་རོལ་དུ་སོང་སྟེ་དགེ་
འདུན་གྱི་བྱིན་གྱིས་རློབ་པར་བྱེད་ནའོ། །མ་ཚོགས་པ་དག་གིས་འགོད་ནའོ། །བྱིན་གྱིས་
མ་བརླབས་པར་ཡང་ངོ་། །ཀུན་དབང་བའི་རྙེད་པ་དགེ་འདུན་ལས་གཅིག་གམ། གཉིས་
སམ་གསུམ་གྱིས་ལེན་ནོ། །ཞེས་གསུངས་ལ། 
ཉེས་བྱས་ལྔ་པོ་སོ་སོའི་ངོས་འཛིན་ནི།
སྡོམ་ལས། 
སྐབས་འདིར་གང་ལ་སྦྱིན་ནོ་ཞེས། །
བསྔོས་རྗེས་མ་བྱིན་ཉེས་བྱས་དང་། ། 
ཤི་བའི་ཡོ་བྱད་ལ་སོགས་པ། །
དགེ་འདུན་དབང་བའི་ཡོ་བྱད་རྣམས། ། 
མཚམས་ཀྱི་ཕྱི་རོལ་གང་ཟག་གིས། 
བྱིན་གྱིས་བརླབས་ན་ཉེས་བྱས་དང་། །
རྙེད་པ་དེ་དབང་དགེ་སློང་ཀུན། །
མ་ཚོགས་བགོས་ན་ཉེས་བྱས་དང་། །
ཤི་བའི་ཡོ་བྱད་ལ་སོགས་པ། །
མ་བརླབས་བགོས་ན་ཉེས་བྱས་དང༌།
དབྱར་རྙེད་ལ་སོགས་དགེ་འདུན་ཀུན། །
དབང་བའི་རྙེད་པ་དགེ་འདུན་ལས། །

གཉིས་སམ་གསུམ་གྱིས་ལེན་ན་ཡང༌། །
དེ་ལྟར་བསྔོས་བསྒྱུར་ཆར་གཏོགས་ཀྱི། །
ཉེས་བྱས་ལྔ་པོ་རྩ་བ་ལས།
བསྔོས་པར་མི་སྦྱིན་ཞེས་སོགས་ཀྱི། ། 
མདོ་ལྔས་བསྟན་ཅིང་དེ་རྣམས་དང་། །
བསྔོས་བསྒྱུར་དང་བཅས་དྲུག་པོ་ལ། ། 
བརྐུ་སེམས་མེད་ཕྱིར་རྐུ་ལྟུང་མེད། ། 
ཞེས་པའོ། །
སྐབས་འདིར། ཁ་ཅིག་གིས། གཞན་ལ་བསྔོས་ཟིན་པའི་དངོས་པོ་དེ་གཞན་ལ་མི་
སྦྱིན་པ་དེ་དང་། དགེ་འདུན་ཀུན་དབང་བའི་ཡོ་བྱད་གང་ཟག་གཉིས་སམ་གསུམ་གྱིས་བགོས་
པ་དེ་ཆོས་ཅན། རྐུ་སེམས་ཀྱི་ཀུན་ནས་བསླངས་པར་ཐལ། གཞན་ལ་བསྔོས་ཟིན་པ་དེ་
ཉིད་གཞན་དབང་བ་ཡིན་པས་དེ་རང་གིས་བདག་ཏུ་བཟུང་འདོད་ཀྱི་བློ་དེ་རྐུ་སེམས་ཡིན་པའི་
ཕྱིར་དང༌། དགེ་འདུན་ཀུན་དབང་བའི་ཡོ་བྱད་ཀྱི་ཆ་ལ་རང་ལས་གཞན་པའི་གང་ཟག་
མང་པོས་དབང་བའི་ཆ་ཡོད་པས་དེ་ལེན་འདོད་ཀྱི་བློ་དེ་རྐུ་སེམས་ཡིན་པའི་ཕྱིར། ཞེས་
ཟེར་བ་ལ། དེ་དག་བརྐུ་སེམས་མ་ཡིན་པའི་རྒྱུ་མཚན་ཞིབ་ཏུ་དཔྱད་པར་བྱའོ། །
བཅུ་པ། གསོག་འཇོག་གི་སྤང་ལྟུང་འཆད་པ་ལ། གླེང་གཞི་དང༌། དགག་བྱ། ངོ་
ཏི༑ ཡན་ལག་བརྩི་ཚུལ། དེ་ལས་འཕྲོས་པའི་དོན་བཤད་པ་སྟེ་ས་བཅད་ལྔ་ལས། དང་
པོ་ནི། རྒྱལ་པོའི་ཁབ་ཏུ་པའི་ལི་དའི་བུའི་ལྷན་ཅིག་གནས་པ་དང་ཉེར་གནས་ཀྱི་སྨན་གང་
དག་བྱིན་ལེན་བྱས་པ་རུལ་ཞིང་བརྙག་པར་གྱུར་པ་ལས་བསླབ་པ་འདི་བཅས་སོ། །དགག་
བྱ་ནི། གཞན་མ་དད་པ་སྐྱེ་བ་དང༌། ཟས་ལ་སྲེད་པ་འཕེལ་བའོ། །

ངོ་ཏི་ནི། 
 སྡོམ་ལས། 
ངོ་བོ་སྨན་གྱི་རིགས་བཞི་བོ།
བྱིན་ལེན་བྱས་པ་མ་ཞིག་བཞིན། ། 
སྤྱི་དུས་རང་དུས་གང་རུང་ལས། །
འདས་པ་ལས་གྱུར་དངོས་གཞིའོ། ། 
ཞེས་སོ། །
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་འཆང་བའི་དངོས་པོ་དང༌། གང་གིས་འཆང་བའི་རྟེན་ནོ། །དང་པོ་དངོས་པོ་
ནི་ཆོས་དྲུག་ལྡན་ཏེ། སྨན་བཞི་པོ་གང་རུང་ཡིན་པ་དང་། བཟའ་ཆེད་ཀྱི་བྱིན་ལེན་བྱས་
པ་དང་འབྲེལ་བ་དང་། རང་ཉིད་ཀྱི་ཡིན་པ་དང་། སྨན་གྱི་ངོ་བོ་ཡོངས་སུ་རྫོགས་པ་དང༌།
རུང་བ་དང༌། ཚད་དང་ལྡན་པའོ། །གཉིས་པ་གང་གིས་འཆང་བའི་རྟེན་ནི། བྱིན་གྱིས་
བརླབས་པའི་སྨན་འཆང་བའི་ཆ་ནས་ནད་པའམ་དེ་དང་འདྲ་བ་ཡིན་པའོ། །བསམ་པ་ལ་
འདུ་ཤེས་དང་ཀུན་སློང་གཉིས་སོ། །མཐར་ཐུག་ནི། སྨན་དེ་ལ་བྱིན་ལེན་བྱས་ཀྱང་བྱིན་
རླབས་མེད་ན་སྤྱི་དུས་ལས་འདས་པ་དང་བྱིན་གྱིས་བརླབས་ཡོད་ན་རང་དུས་ལས་འདས་
པའོ༑ ༑ 
སྐབས་འདིར། ཁ་ཅིག་གིས། སྨན་བཞི་པོ་གང་རུང་ལ་བྱིན་ལེན་བྱས་ལ་བྱིན་རླབས་
མ་བྱས་ནས་སྤྱི་དུས་ལས་འདས་ན་གསོག་འཇོག་འབྱུང་བས་ཁྱབ་པར་ཐལ། སྤྱི་དུས་ལས་
འདས་པའི་གསོག་འཇོག་གི་ཚུལ་ཡོད་པའི་ཕྱིར། འདོད་ན། མར་དང་འབྲུ་མར་ལྟ་བུ་ལ་
སྔ་དྲོ་བྱིན་ལེན་བྱས་ལ་བྱིན་རླབས་མ་བྱས་པར་ལུས་ལ་བསྐུ་མཉེ་བྱ་བའི་ཕྱིར་བཅངས་ཏེ།

གླིང་གི་ཉི་མ་ཕྱེད་ཡོལ་བ་ན་ཆོས་ཅན། གསོག་འཇོག་གི་ལྟང་བ་སྐྱེས་པར་ཐལ། འདོད་
པའི་ཕྱིར། འདོད་མི་ནུས་ཏེ། འདི་ཐད་མདོ་རྩ་བ་ལས། དེ་དོན་གང་གི་ཕྱིར་བརྟགས་པ་
དེའི་ཕྱིར་ན་ལྟུང་བ་མེད་དོ། །ཞེས་དང༌། སྣར་བླུག་པ་དང་བསྐུ་མཉེ་བྱ་བ་དག་ནི་གསོག་
འཇོག་བྱས་ཀྱང་ལྟུང་བ་མེད་དོ། །ཞེས་གསུངས་པའི་ཕྱིར་དང་། དེའི་ཐད་ཀྱི་མདོ་རྩ་མཆན་
འགྲེལ་ཤོག ༩༥ ལས། (འབྲུ་མར་ལ་སོགས་པ་)སྣར་བླུགས་པ་དང་(ལུས་ལ་)བསྐུ་
མཉེ་བྱ་བ་(བའི་ཆེད་དུ་འཆང་བ་)དག་ནི་གསོག་འཇོག་བྱས་ཀྱང་། (གསོག་འཇོག་ཏུ་
འཇོག་པའི་ཉེས་པ་མི་བསྐྱེད་པར་རུང་ངོ་། །ཞེས་དང་། ཡང་དེ་ཉིད་ལས། ལག་ཉ་འགེགས་
པའི་ཕྱིར་བྱིན་ལེན་བྱས་ཏེ་བཟའ་བའི་ཕྱིར་འཆང་ན་ཡང་ལྟུང་བ་མེད་ལ། བཟའ་བའི་ཕྱིར་
བྱིན་ལེན་བྱས་ཏེ་རྐང་པར་བསྐུ་བ་ལ་སོགས་པའི་ཕྱིར་འཆང་ན་ཡང་ལྟུང་བ་མེད་དོ་ཞེས་
གསུངས་པའི་ཕྱིར་དང༌། མཚོ་ཊཱིཀ་འདི་ཐད་ཤོག ༥༣༢ ལས། འབྲུ་མར་ལ་སོགས་པ་
ཞག་བདུན་པ་དེ་རྐང་པར་བསྐུ་བ་ལ་སོགས་པ་དགོས་པའི་དོན་གང་གི་ཕྱིར་བསམ་པས་བརྟགས་
པ་དེའི་ཕྱིར་འཆང་བ་ལ་ནི་ལྟུང་བ་མེད་དེ། བྱིན་ལེན་མ་བཤིག་པར་བཞག་ཀྱང་གསོག་
འཇོག་གི་ལྟུང་བ་མེད་པའོ། །ཞེས་གསུངས་པའི་ཕྱིར། ཟེར།
དེས་ན། སྨན་བཞི་པོ་གང་རུང་ལ་བྱིན་ལེན་བྱས་ཏེ་བཟའ་བའི་ཕྱིར་འཆང་ན་སྤྱི་དུས་
ལས་འདས་ཚེ་གསོག་འཇོག་ཏུ་འགྱུར་གྱི་བཟའ་བའི་ཕྱིར་འཆང་བ་མ་ཡིན་པར་སྣར་བླུག་
པ་དང་སྐུ་མཉེ་བྱ་བའི་ཕྱིར་བྱིན་ལེན་བྱས་ཏེ་དུས་ལས་འདས་ཀྱང་གསོག་འཇོག་གི་ཉེས་པ་
མི་འབྱུང་སྟེ། མཚོ་ཊཱིཀ་ཤོག ༥༣༢ ལས། སྣར་བླུག་པ་དང་།(བཟའ་བའི་ཆེད་དུ།
བྱིན་ལེན་བྱས་པའི་མར་གྱི་ལྷག་ལྟ་བུ་དེ་ལུས་ལ་)བསྐུ་མཉེ་བྱ་བ་ནི་བྱིན་ལེན་མ་བཤིག་པར་
བཞག་སྟེ་གསོག་འཇོག་བྱས་ཀྱང་གསོག་འཇོག་གི་ཉེས་པ་མི་བསྐྱེད་པར་རུང་ངོ་། །ཞེས་
གསུངས་པའི་ཕྱིར། འོ་ན། གོང་དུ་དྲངས་པའི་མདོ་རྩ་མཆན་འགྲེལ་དུ་བཟའ་བའི་ཕྱིར་

བྱིན་ལེན་བྱས་ཏེ། རྐང་པར་བསྐུ་བ་སོགས་ཀྱི་ཆེད་དུ་འཆང་བ་ལྟུང་བ་མེད་པར་གསུངས་
པ་དེའི་དགོངས་པ་ནི། ལ་ལས་འདི་ལྟར་གསུངས་ཏེ། དང་པོ་མར་ལྟ་བུ་ལ་བཟའ་ཆེད་
ཀྱི་བྱིན་ལེན་བྱས་ཏེ་བེད་སྤྱོད་བཏང་ཟིན་པའི་ལྷག་མ་ལུས་པ་ལ་བཟའ་བའི་ཆེད་མ་ཡིན་པར་
ལུས་ལ་བསྐུ་མཉེ་བྱ་བའི་ཕྱིར་འཆང་ན་དུས་འདས་ཀྱང་ལྟུང་བ་མེད་པ་ལ་དགོངས་སོ། །ཞེས་
གསུངས་པ་དེ་ལྟར་འཐད་མིན་དཔྱོད།
ཡང་སྐབས་འདིར། འགའ་ཞིག་གིས། འོ་ན། མར་དང་འབྲུ་མར་སོགས་སྣར་
བླུག་པ་དང་ལུས་ལ་བསྐུ་མཉེ་བྱ་བའི་ཕྱིར་འཆང་ན། བྱིན་ལེན་བྱ་དགོས་ཏེ། བྱིན་ལེན་
མ་བྱས་ན་དེ་ལ་རེག་ན་ལག་ཉའི་ཉེས་པ་འབྱང་བས་བྱིན་ལེན་བྱ་དགོས་ལ། དེ་ལྟ་ན། བཟའ་
ཆེད་ཀྱི་བྱིན་ལེན་བྱ་འམ། ལག་ཉ་འགོག་པའི་བྱིན་ལེན་བྱ། དང་པོ་ལྟར་ན། དེ་མི་འཐད་
པར་ཐལ། དེ་ལ་བཟའ་ཆེད་ཀྱི་བྱིན་ལེན་མི་ཆགས་པའི་ཕྱིར་ཏེ། པཎ་ཆེན་བསོད་ནམས་
གྲགས་པའི་འདུལ་བ་མཐའ་དཔྱོད་(རྣམ་འབྱེད།)ཤོག ༡༢༦ ལས། ཟ་བའི་ཆེད་མ་
ཡིན་པར་བྱིན་ལེན་མི་ཆགས་པའི་ཕྱིར་ཏེ། ལུང་ལས། རྣམ་པ་ལྔས་ནི་བྱིན་ལེན་བྱས་ཀྱང་
བྱས་པར་མི་འགྱུར་ཏེ། མ་བཏང་བར་ལེན་པ་དང་། ཟ་བར་མི་སེམས་པར་ལེན་པ་དང་།
གཞན་དུ་འདུག་སྟེ་ལེན་པ་དང་། མདུན་དུ་མ་འདུག་པར་ལེན་པ་དང་། ཤེས་པ་རང་བཞིན་
ཅན་མ་ཡིན་པས་བླངས་པའོ། །ཞེས་གསུངས་པ་གང་ཞིག སྐབས་འདིར་ཟ་བར་སེམས་
པ་མེད་པའི་ཕྱིར། ཟེར། གཉིས་པ་ལྟར་ནའང་མི་འཐད་དེ། ལག་ཉ་རྐྱང་པ་འགོག་པའི་
བྱིན་ལེན་མེད་པའི་ཕྱིར་ཏེ། པཎ་ཆེན་མཆོག་གི་མཐའ་དཔྱོད་གོང་གི་འཕྲོ་ལས། ཟ་ཆེད་
བྱིན་ལེན་ལས་ལོགས་སུ་ལག་ཉ་འགོག་བྱེད་ཀྱི་བྱིན་ལེན་འཇོག་པ་མི་འཐད་དེ། ཞེས་གསུངས་
པའི་ཕྱིར་ཟེར་བས་དཔྱད་པར་ཞུ་འོ། ། 
སྐབས་འདིར་རིན་ཕྲེང་ཤོག ༢༨༥ ལས་གསུངས་པ་བཀོད་ན། སྤང་ལྟུང་སུམ་

བཅུ་པོ་རྣམས་གཞི་གང་ལས་ལྟུང་བར་གྱུར་ཚུལ་གྱི་ཆ་ནས་བསྡུ་ན་གོས་ལས་གྱུར་པ་དང༌།
ནོར་ལས་གྱུར་པ་དང་། སྣོད་སྤྱད་ལས་གྱུར་པ་དང༌། གོས་གཞན་ལས་གྱུར་པ་དང་། སྨན་
ལས་གྱུར་པ་སྟེ་ས་བཅད་ལྔར་བསྡུས་ནས་གསུངས་ལ། དང་པོ་གོས་ལས་གྱུར་པ་ལ། གོས་
དངོས་ལས་དང་གོས་ཀྱི་རྒྱུ་ལས་གྱུར་པ། དང་པོ་ལ་གཉིས། གོས་བགོ་པ་ལས་གྱུར་པ་
དང་གདིང་བ་སྟན་ལས་གྱུར་པའོ། །དང་པོ་ལ་གོས་ཡོད་པ་ལ་ལོག་པར་སྒྲུབ་པ་དང་། མེད་
པ་འཚོལ་བ་ལས་གྱུར་པ་གཉིས་ལས། དང་པོ་གོས་ཡོད་པ་ལ་ལོག་པར་སྒྲུབ་པ་ལ། འཆང་
བ་དང་འབྲལ་བ་དང་ཟླ་འཇོག་དང་འཁྲུར་འཇུག་སྟེ་བཞི་པོ་དེ་ཡིན་ལ།གཉིས་པ་གོས་མེད་
པ་འཚོལ་བ་ལས་གྱུར་པ་ལ། རབ་བྱུང་ལས་འཚོལ་བ་ལས་གྱུར་པ་དང༌། ཁྱིམ་པ་ལས་
འཚོལ་བ་ལས་གྱར་པ་གཉིས་ལས། དང་པོ་ནི། དགེ་སློང་མ་ལས་གོས་ལེན་པ་འདིའོ། །གཉིས་
པ་ཁྱིམ་པ་ལས་འཚོལ་བ་ལས་གྱུར་པ་ལ། སློང་བ་དང་སློང་རིགས་དང༌། སྤགས་སློང་
དང་སོ་སོར་སྤགས་སློང་བཅས་བཞིའོ། །གཉིས་པ་གོས་ཀྱི་རྒྱུ་ལས་གྱུར་པ་ནི། བསྐུར་
བའི་སྤང་ལྟུང་དང་རྨེལ་འཇུག་དང་བལ་ཁུར་བཅས་གསུམ་མོ། །གཉིས་པ་གདིང་བ་སྟན་
ལས་གྱུར་པ་ལ། སྲིན་བལ་དང་བལ་ནག་འབའ་ཞིག་དང༌། ཆ་གཉིས་བསྲེས་པ་དང༌།
ལོ་དྲུག་གི་སྟན་དང༌། གདིང་བ་མཐོ་གང་མ་གླན་པ་བཅས་ལྔའོ། །གཉིས་པ་ནོར་ལས་
གྱུར་པ་ལ་གསེར་དངུལ་ལེན་དང་། མངོན་མཚན་དང་། ཉོ་འཚོང་ངོ༌། །གསུམ་པ་སྣོད་
ལས་གྱུར་པ་ལ། ལྷུང་བཟེད་འཆང་བ་དང་འཚོལ་བའོ། །གོས་གཞན་ལས་གྱུར་པ་ལ།
ཁྱིམ་པའི་གཞི་ལས་གྱུར་པ་འཐག་འཐག་བསྐྱེད་གཉིས། རབ་བྱུང་གི་གཞི་ལས་གྱུར་པ་བྱིན་
འཕྲོག་དང་དགོན་འབྲལ། དུས་ཁྱད་པར་ཅན་ལས་གྱུར་པ་རས་ཆེན་དང་བརྟད་བྱུང༌། ཡུལ་
ཁྱད་པར་ཅན་ལས་གྱུར་པ་བསྔོས་བསྒྱུར་དང་། རྩ་བའི་ས་བཅད་ལྔ་པ་སྨན་ལས་གྱུར་པ་
གསོག་འཇོག་བཅས་སོ། །

ལྟུང་བྱེད་འབའ་ཞིག་པའི་སྡེ།
ལྟུང་བྱེད་འབའ་ཞིག་པ་འཆད་པ་ལ་བཅུ་ཚན་དགུ་ལས། 
དང་པོ་ནི། སྡོམ་ལས།
གྱི་རྣམ་གྲང་ཇུན་སྐྱོན་དགེ་སློང་ཕྲ་མ་དང་། ། 
སྐྱོ་སྔོགས་བྱེད་དང་སྟོན་པ་དང༌། ། 
འདོན་དང་གནས་ངན་ལེན་དང་ཆོས། །
བཤེས་ངོར་བྱེད་དང་ཁྱད་གསོད་པའོ། །
ཞེས་པའོ། ། 
དེ་ལས། ལྟུང་བྱེད་དང་པོ་ཤེས་བཞིན་གྱི་རྫུན་འཆད་པ་ལ། གླེང་གཞི་ནི། མཉན་
ཡོད་དུ་ཤྰཀྱཱ་ལག་རྒྱུད་ཀྱིས་ཤེས་བཞིན་དུ་རྫུན་དུ་སྨྲས་པ་ལས་བསླབ་པ་འདི་བཅས་སོ། །དགག་
ངོ་ཏི་ནི། 
སྡོམ་ལས། 
ངོ་བོ་མི་གཞན་ཐ་སྙད་ལྔ༌། །
ལྡན་པར་རྫུན་བཞི་ལས་གཞན་དུ། ། 
རྫུན་ངག་མཚན་ཉིད་ལྔ་ལྡན་གྱིས། །
སྨྲས་པ་ཕ་རོལ་དོན་གོ་བའོ།
ཞེས་སོ།  ། 

ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་ལ་སྨྲ་ཡུལ་དང༌། གང་སྨྲ་བའི་དངོས་པོ་སྟེ་གཉིས་ལས། ཡུལ་ནི། ཐ་སྙད་ལྔ་
ལྡན་དང༌། ལུས་ཐ་མལ་དུ་གནས་པ་དང༌། བདག་ལས་ཐ་དད་པའོ། །དངོས་པོ་ནི། ཕམ་
པ་དང་ལྷག་མ་དང་སྦོམ་པོ་དང་ཉེས་བྱས་སུ་གྱུར་པའི་རྫུན་ཏེ་རྫུན་བཞི་ལས་གཞན་པའི་རྫུན་
དུ་སྨྲ་བ་འོ། །བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་བ་ནི། རྫུན་སྨྲས་
པར་ཞུགས་པའོ། །མཐར་ཐུག་ནི་ཕ་རོལ་པོས་དོན་གོ་བའོ། །
སྐབས་འདིར་སྤྱིར་རྫུན་གྱི་ཚུལ་རྒྱས་པར་གསུངས་ལ། དེ་ཡང་། ལུང་རྣམ་འབྱེད་
ལས༑ རྫུན་བཅུ་གཅིག་ནས་གཉིས་ཀྱི་བར་གསུངས་ལ། དེ་ལ་རྫུན་བཅུ་གཅིག་ནི། མ་
མཐོང་བ་ལ་མཐོང་བ་དང༌། མ་ཐོས་པ་ལ་ཐོས་པ་དང༌། མ་དོགས་པ་ལ་དོགས་ཞེས་སྨྲས་
པ་སྟེ་གསུམ་དང༌། མཐོང་སྟེ་བརྗེད་བཞིན་མཐོང་བ་དང༌། ཐོས་ཏེ་བརྗེད་བཞིན་ཐོས་པ་
དང་༑ དོགས་ཏེ་བརྗེད་བཞིན་དོགས་ཟེར་བ་གསུམ་སྟེ་དྲུག་དང་། ཐོས་པ་ལ་ཡིད་ཆེས་
ནས་མཐོང་ངོ་དང༌། ཐོས་པ་ལ་ཡིད་མ་ཆེས་པར་མཐོང་ངོ་དང༌། ཐོས་པ་ལ་དོགས་ཏེ་
མཐོང་ངོ་། ཟེར་བ་གསུམ་སྟེ་དགུ་དང༌། ཐོས་པ་ལ་མ་དོགས་ཏེ་མཐོང་ངོ་དང༌། མ་ཐོས་
ཀྱང་དོགས་པ་ལ་མཐོང་ངོ༌། །ཟེར་བ་གཉིས་བསྣན་ཏེ་བཅུ་གཅིག་གོ །དེ་ཡང༌། ཕམ་
པས་མ་གོས་པའི་དག་པ་ལ་སྐུར་བ་འདེབས་པ་ན་མཐོང་སྟེ་བརྗེད་བཞིན་མཐོང་ཞེས་པ་འདི་
མི་སྲིད་པས་གཞི་བཅུས་རྫུན་དུ་འགྱུར་ལ། མ་དག་པ་ལ་ནི་གཞི་བཅུ་གཅིག་རྫུན་དུ་འགྱུར་
རོ༑ ༑རྫུན་བཅུ་ནི་མཐོང་སྟེ་བརྗེད་བཞིན་མཐོང་ཞེས་པ་བོར་བས་ལྷག་མ་བཅུ་དང་། རྫུན་
དགུ་ནི། ལྟུང་བ་ཕམ་པ་དང་ལྷག་མ་དང་སྦོམ་པོ་དང་ལྟུང་བྱེད་དང་ཉེས་བྱས་ཏེ་ལྔའི་རྫུན་
དང་༑ ཚུལ་ཁྲིམས་དང་། ལྟ་བ་དང་། ཆོ་ག་དང༌། འཚོ་བར་ཉམས་པས་སྐུར་འདེབས་
བཞི་སྟེ་དགུ་དང༌། རྫུན་བརྒྱད་ནི། སྡེ་ལྔ་དང་མཐོང་ཐོས་དོགས་གསུམ་མོ། །བདུན་ནི།

ཉམས་པ་བཞི་དང༌། མཐོང་ཐོས་དོགས་གསུམ་མོ། །རྫུན་དྲུག་ནི་སྨྲ་བར་འདོད་པ་ན་སྨྲའོ་
སྙམ་པ་དང་རྫུན་སྨྲ་བ་ན་སྨྲའོ་སྙམ་པ་དང༌། རྫུན་སྨྲས་པ་ན་རྫུན་སྨྲས་སོ་སྙམ་པ་དང༌། མཐོང་
ཐོས་དོགས་གསུམ་མོ། །རྫུན་ལྔ་ནི། ལྟུང་བ་སྡེ་ལྔས་བསྡུས་པའི་རྫུན་ནོ། །རྫུན་བཞི་ནི།
ཉམས་པ་བཞིས་སྐུར་བ་འདེབས་པའོ། །རྫུན་གསུམ་ནི། མཐོང་ཐོས་དོགས་གསུམ་མོ།།
རྫུན་གཉིས་ནི། རྫུན་སྨྲ་བ་ན་སྨྲའོ་སྙམ་པ་དང༌། རྫུན་སྨྲས་པ་ན་སྨྲས་སོ་སྙམ་པའོ། །རྫུན་
གྱི་རྣམ་གྲངས་ལ་གཉིས་ཉུང་མཐའ་ཡིན་གྱི་རྫུན་གྱི་རྣམ་པ་གཅིག་མི་འདྲེན་པའི་རྒྱུ་མཚན་
ལ༑ འདི་ཐད་མཚོ་ཊཱིཀ་གཞི་སྟོད་ཤོག ༥༣༣ ལས།(རྫུན་དུ་སྨྲ་བ་འབའ་ཞིག་མེད་
པའི་རྒྱུ་མཚན་ནི་ཊཱིཀྐ་ལས་ལན་འགའ་ནི་སྦྱོར་བ་དང་བཅས་པའི་དངོས་གཞི་ཡིན་ལ། ལན་
འགའ་ཞིག་ནི་དངོས་གཞི་མཇུག་དང་བཅས་པ་ཡིན་ནོ། །ཞེས་གསུངས་ལ། དེའི་དགོངས་
པ་ནི་རྫུན་ཇི་འདྲ་ཞིག་ཡིན་ཡང་། སྦྱོར་བའི་དུས་ན་རྫུན་སྨྲའོ་སྙམ་པ་དང༌། དངོས་གཞིའི་
དུས་སུ་སྨྲས་སོ་སྙམ་པའམ། ཡང་ན། དངོས་གཞིའི་དུས་ན་སྨྲའོ་སྙམ་པ་དང༌། རྗེས་ཀྱི་
དུས་སུ་སྨྲས་སོ་སྙམ་པ་ཡིན་དགོས་པ་ལས། སྨྲའོ་སྙམ་པ་གཅིག་པུ་དང་སྨྲས་སོ་སྙམ་པ་གཅིག་
པུ་མི་སྲིད་ཅེས་པའི་དོན་དུ་མངོན་ནོ། ། 
དེ་ལ། འགའ་ཞིག་གིས། འོ་ན། སྦྱོར་བའི་དུས་ན་རྫུན་སྨྲའོ་སྙམ་པ་ཡོད་ཀྱང་།
དངོས་གཞིའི་དུས་ན་སྨྲ་སེམས་ལོག་པ་མི་སྲིད་པར་ཐལ། འདོད་པའི་ཕྱིར་དང༌། དེ་བཞིན་
དུ༑ དངོས་གཞིའི་དུས་ན་རྫུན་སྨྲ་སེམས་ཡོད་ཀྱང་རྗེས་ཀྱི་ཚེ་འགྱོད་པས་རྫུན་སྨྲས་སོ་སྙམ་
པ་མེད་པ་ཡང་མི་སྲིད་པར་ཐལ། འདོད་པའི་ཕྱིར། འདོད་མི་ནུས་ཏེ། རྫུན་ལ་གཞན་ལ་
བཅོལ་ཡང་རྫོགས་པ་ཡོད་པས་སྦྱོར་བའི་དུས་ན་རྫུན་སྨྲ་སེམས་ཡོད་ཀྱང་དངོས་གཞིའི་དུས་
ན་སེམས་གཞན་དུ་གཡེང་བ་སྲིད་པའི་ཕྱིར་དང༌། རྫུན་གྱི་དངོས་གཞིའི་དེ་མ་ཐག་འགྱོད་
པ་སྐྱེས་པ་ངེས་པར་སྲིད་པའི་ཕྱིར། ཟེར་བས་དཔྱད་པར་བྱ་ཞིང་། །

ོ ཡང་སྐབས་འདིར། རྫུན་གྱི་དོན་ལ། ལ་ལས། འདུ་ཤེས་བསྒྱུར་ཏེ་སྨྲས་པའི་ལུས་
ངག་གི་ལས་ཅི་རིགས་ལ་འཇོག་པ་ལ། འོ་ན། ལིངས་པས་དགེ་སློང་ལ་རི་དྭགས་ལྟ་བུ་
མཐོང་ངམ་ཞེས་དྲིས་པ་ན། དགེ་སློང་གིས་རི་དྭགས་མཐོང་བཞིན་དུ་དེའི་སྲོག་སྐྱབས་པའི་
བསམ་པས་དོན་དམ་པའི་སེམས་ཅན་མ་མཐོང་ངོ༌། །ཞེས་སྨྲས་པ་དེ་ཆོས་ཅན། རྫུན་
ཡིན་པར་ཐལ། འདུ་ཤེས་བསྒྱུར་ཏེ་སྨྲས་པའི་ངག་ལས་ཡིན་པའི་ཕྱིར། དེར་ཐལ། མཚོ་
ཊཱིཀ་གཞི་སྟོད་ཤོག ༥༦༤ ལས། དོན་དམ་པར་ན་སེམས་ཅན་ནམ་བསད་པར་བྱ་བ་མ་
མཐོང་ངོ་ཞེས་པ་ནི་གོ་བྱ་ལ་འདུ་ཤེས་བསྒྱུར་བས་རྫུན་ཡིན་ཡང་། ཞེས་གསུངས་པའི་ཕྱིར།
འདོད་ན། དེ་འདྲའི་གནས་སྐབས་སུ་དགེ་སློང་གིས་དེ་ལྟར་སྨྲ་མི་རིགས་པར་ཐལ། འདོད་
པའི་ཕྱིར། འདོད་མི་ནུས་ཏེ། དེ་ལྟར་སྨྲ་བ་ལ་ལིངས་པ་མི་དགེ་བ་ལས་སྐྱབས་པ་དང་རི་
དྭགས་ལྟ་བུ་སྲོག་སྐྱོབ་པའི་དགོས་པ་ཡོད་པའི་ཕྱིར། ཡང་། འགའ་ཞིག་གིས། དེ་ལྟར་
སྨྲ་བ་དེ་རྫུན་ཡིན་ཡང་རྫུན་དེ་ཙམ་ཞིག་ལ་གནང་བ་ཡོད་དེ། མཚོ་ཊཱིཀ་གཞི་སྟོད་ཤོག ༥༦༤
ལས༑ དགེ་མི་དགེ་ནི་བསམ་པའི་རྗེས་སུ་འབྲངས་བས་ན་རྫུན་ཐམས་ཅད་རང་བཞིན་གྱི་
ཁ་ན་མ་ཐོ་བར་མ་གྲུབ་གསུང་ངོ། །ཞེས་གསུངས་པས་དེ་འདྲའི་རྫུན་དེ་མི་དགེ་བ་མིན་པས་
དེ་ལ་གནང་བའི་སྐབས་འཇོག་ཆོག་པའི་ཕྱིར། ཟེར། ཁ་ཅིག་གིས། དེ་མི་འཐད་པར་
ཐལ༑ རྫུན་ཡིན་ན་མི་དགེ་བ་ཡིན་པས་ཁྱབ་པའི་ཕྱིར་ཏེ། དེ་ཡིན་ན་མི་དགེ་བཅུ་པོ་གང་
རུང་ཡིན་པས་ཁྱབ་པའི་ཕྱིར། གཞན་དུ་ན་སྲོག་གཅོད་པ་སོགས་ལ་ཡང་མི་དགེ་བས་མ་
ཁྱབ་པར་འགྱུར་ཏེ། ཕན་སེམས་ཀྱིས་ནད་འཚབ་ཅན་སྡུག་བསྔལ་བའི་སེམས་ཅན་གྱི་སྲོག་
འཕྲལ་བ་སྲིད་པའི་ཕྱིར། ཟེར་ཏེ། དཔྱད་པར་བྱའོ། ། 
ཡང་། སྐབས་འདིར། ཤེས་བཞིན་རྫུན་གྱི་ངོ་ཏི་འཇོག་པ་ན། མཚོ་ཊཱིཀ་ཤོག ༥༣༧
ལས༑ ངོ་ཏི་ནི། བཅས་ལྡན་དགེ་སློང་གིས་རྫུན་བཞི་ལས་གཞན་པ་ཤེས་བཞིན་དུ་རྫུན་

ངག་ཏུ་སྨྲས་ཏེ་དོན་གོ་བ་ལས་གྱུར་པའི་ལྟུང་བ་དངོས་གཞིའོ། །ཞེས་གསུངས་པ་འདི་ལ།
ཁ་ཅིག་གིས། སྐྱོན་ནས་སྨྲ་བ་དང་ཕྲ་མ་བྱེད་པ་དང་ཟས་ཅུང་སྐུར་འདེབས་ལྟ་བུ་ཡང་
ཆོས་ཅན། ཤེས་བཞིན་གྱི་རྫུན་གྱི་ལྟུང་བྱེད་དུ་ཐལ། ཕམ་པ་དང་ལྷག་མ་དང་སྦོམ་པོ་
དང་ཉེས་བྱས་ཀྱི་རྫུན་བཞི་ལས་གཞན་པའི་ཤེས་བཞིན་དུ་སྨྲས་པའི་རྫུན་གྱི་ལྟུང་བ་ཡིན་
པའི་ཕྱིར། འདོད་མི་ནུས་ཏེ། དེ་དག་ཤེས་བཞིན་གྱི་རྫུན་གྱི་ལྟུང་བྱེད་ལས་རིགས་
གཞན་ཡིན་པའི་ཕྱིར། ཡང་། ལ་ལས། རྫུན་བཞི་ལས་གཞན་པའི་ལྟུང་བྱེད་ཀྱི་རྫུན་
ཡིན་ན་ཤེས་བཞིན་གྱི་རྫུན་ཡིན་པས་ཁྱབ་པར་ཐལ། མདོ་རྩ་བ་ལས། དེ་གཉིས་དང་།(སྦོམ་
པོ་དང་ཉེས་བྱས་ཀྱི་རྫུན་)ཕམ་པར་འགྱུར་བ་དང་དགེ་འདུན་ལྷག་མར་འགྱུར་བ་གཉིས་ལས་
གཞན་པའི་རྫུན་དུ་སྨྲ་བའོ། །ཞེས་གསུངས་པའི་ཕྱིར། ཟེར་བས་དཔྱད་པར་བྱའོ།
སྐབས་འདིར་མདོ་རྩ་བ་ལས། དགེ་འདུན་འདུས་པ་ལ་ཤེས་བཞིན་དུ་ཆོས་མ་ཡིན་
པ་ཆོས་སུ་དང་། ཆོས་ལ་ཆོས་མ་ཡིན་པར་སྟོན་པ་ནི་ཉེས་པ་སྦོམ་པོའོ། །ཞེས་གསུངས་
པ་འདི་ལ། འགའ་རེས། འོ་ན། དགེ་སློང་གིས་དེ་ལྟར་སྨྲས་ཙམ་གྱིས་དགེ་འདུན་གྱི་
སྦོམ་པོ་སྐྱེས་པར་ཐལ། འདོད་པའི་ཕྱིར། འདོད་ན། དགེ་འདུན་དབྱེན་གྱི་སྦྱོར་སྦོམ་ལ་
ལྔ་ལས་ལྷག་པར་ཡོད་པར་ཐལ། ཆོས་ལ་ཆོས་མིན་དང་ཆོས་མིན་ལ་ཆོས་སུ་སྨས་ཙམ་གྱི་
སྦོམ་པོ་གཅིག་དང་དེའི་འོག་ཏུ་བཞམས་བསྒོའི་མཐའ་ལ་གཅིག་དང་། གསོལ་བའི་མཐའ་
ལ་གཅིག་དང་། བརྗོད་པ་དང་པོ་དང་། གཉིས་པའི་མཐའ་ལ་ཏེ་དང་། བརྗོད་པ་གསུམ་
པའི་མཐའ་ལ་གཅིག་བཅས་སྦྱོར་སྦོམ་དྲུག་བསྐྱེད་པའི་ཕྱིར། འདོད་མི་ནུས་ཏེ། སྡོམ་
ལས༑
བསྒོ་གྱུར་སྦྱོར་སྦོམ་ལྔ་དང་དངོས་གཞི་བཅས། །
སྐྱེས་པ་རྣམ་འབྱེད་དྲངས་ནས་མཚོ་ཊཱིཀ་གསུངས། ། 

ཞེས་གསུངས་པའི་ཕྱིར། ཞེས་ཟེར་བས་དཔྱད་དོ། །འདི་ཐད་མཚོ་ཊཱིཀ་ལས་ཀྱང་། བསྒོ་
བར་མ་བྱས་ཀྱང་དགེ་འདུན་ཕྱེད་པས་སྦོམ་པོར་གྱུར་པ་སྟེ། ཞེས་ཀྱང་གསུངས་སོ། །ཉེས་
བྱས་སུ་གྱུར་པའི་རྫུན་ནི་གསོ་སྦྱོང་ཚེ་ཅི་འདི་ལ་ཡོངས་སུ་དག་གམ་ཞེས་དྲིས་པ་ན།
ཉིད་ལྟུང་བས་མ་དག་བཞིན་དུ་ཅང་མི་སྨྲ་བར་འདུག་པའི་རྫུན་ལྟ་བུ་ལ་གསུངས་སོ། །
སྐབས་འདིར་འདུལ་འཛིན་རིན་པོ་ཆེའི་བསླབ་བྱ་ཆེན་མོ་འདི་ཐད་ལས། ཕམ་པ་
དང་ལྷག་མ་དང་སྦོམ་པོ་དང་ཉེས་བྱས་སུ་གྱུར་པའི་རྫུན་དང་སྐུར་བ་འདེབས་པ་སོགས་འོག་
ནས་འབྱུང་བའི་ལྟུང་བྱེད་དུ་གྱུར་པའི་རྫུན་རྣམས་ལས་གཞན་པའི་འདུ་ཤེས་བསྒྱུར་བའི་དོན་
གང་ཡིན་པའོ། །ཞེས་གསུངས་སོ། ། 
གཉིས་པ། སྐྱོན་ནས་སྨྲ་བའི་ལྟུང་བྱེད་འཆད་པ་ལ། གླེང་གཞི་ནི། མཉན་ཡོད་དུ་
དྲུག་སྡེས་གཞན་གྱི་སྐྱོན་གླེང་པ་ལས་བསླབ་པ་འདི་བཅས་སོ། །དགག་བྱ་ནི། རང་རིགས་
སེམས་བདེར་གནོད་པའོ། ། 
ངོ་ཏི་ནི།
སྡོམ་ལས།
ངོ་བོ་ཆོས་དྲུག་ལྡན་པ་ཡི། །
དགེ་སློང་གཞན་ལ་ཡུལ་དུས་དེར། །
སྐྱོན་དུ་གྲགས་པ་གང་ཡང་རུང་། །
སྨྲས་པ་ཕ་རོལ་དོན་གོ་བའོ། །
ཞེས་སོ། །
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་གི་སྐྱོན་ནས་སྨྲ་བ་དང༌། གང་སྨྲ་བའི་དངོས་པོ་གཉིས་ལས། དང་པོ་ནི། དགེ་

སློང་ཆོས་དྲུག་ལྡན་ནོ། །གཉིས་པ་གང་སྨྲ་བའི་དངོས་པོ་ནི་ཡུལ་དུས་དེར་གྲགས་པའི་སྐྱོན་
གང་ཡང་རུང་བའོ། །བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་བ་ནི། སྨྲ་
བར་ཞུགས་པའོ། །མཐར་ཐུག་ནི་ཉན་པ་པོས་དོན་གོ་བའོ། ། 
ཞེ སྐབས་འདིར། ཁ་ཅིག་གིས། ལྷག་མའི་སྐུར་འདེབས་ཀྱི་ལྟུང་བྱེད་དང་། ཟས་
ཅུང་སྐུར་འདེབས་དང༌། འཕྱ་བ་སོགས་ཀྱི་ལྟུང་བྱེད་ཀྱང་ཆོས་ཅན། སྐྱོན་སྨྲའི་ལྟུང་བྱེད་
དུ་ཐལ། དགེ་སློང་ཕ་རོལ་པོའི་སྐྱོན་ནས་སྨྲ་བ་ལས་གྱུར་པའི་ལྟུང་བྱེད་ཡིན་པའི་ཕྱིར། སྐབས་
འདིར༑ གང་སྨྲས་པས་སྐྱོན་སྨྲའི་ལྟུང་བྱེད་དུ་འགྱུར་བའི་སྐྱོན་དེ་ལ། ལས་བྱེད་ཉེས་པ་
དང་ཉོན་མོངས་མང་བ་དང་ལྟུང་བ་ཡང་འཇོག་དགོས་པའི་ཕྱིར་ཏེ། འདི་ཐད། མཚོ་ཊཱིཀ་
གཞི་སྟོད་ཤོག ༥༣༩ ལས། སྐྱོན་གང་ཡང་རུང་བ་སྨྲས་ནའོ། །འདི་ནི་ལུང་རྣམ་འབྱེད་
ལས༑ 
རིགས་དང་བཟོ་དང་ལས་དང་ནི། །རྟགས་ནད་ལྟུང་བ་སྡེ་ལྔ་དང༌། ། 
ཉེ་བའི་ཉོན་མོངས་རྣམས་དང་ནི། །སྦྱོར་བར་བྱས་པ་ཐ་མ་ཡིན། །
ཞེས་གསུངས་པའི་ཕྱིར། རྩ་བར་འདོད་མི་ནུས་ཏེ། ལྟུང་བ་གོང་སྨོས་རྣམས་སྡེ་ཚན་ལྟུང་
བྱེད་དུ་གཅིག་ཀྱང་རིགས་སོ་སོ་བར་འཇོག་དགོས་པའི་ཕྱིར། ཟེར།
གཞན་ཡང་། དགེ་སློང་གང་ལ་ཞག་བཅུ་འཆང་སྤང་གིས་གོས་སོ་ཞེས་སྐུར་བ་འདེབས་
པ་འདི་ཆོས་ཅན། སྐྱོན་སྨྲའི་ལྟུང་བྱེད་དུ་ཐལ། སྐྱོན་ནས་གང་སྨྲ་བའི་སྐྱོན་ལ་ལྟུང་བ་ཡང་
འཇོག་པའི་ཕྱིར། འདོད་ན། དེ་ཆོས་ཅན། ལྟུང་བྱེད་མ་ཡིན་པར་ཐལ། ཉེས་བྱས་ཡིན་
པའི་ཕྱིར་ཏེ། དེ་ལྟུང་བྱེད་ཀྱིས་སྐུར་བ་བཏབ་པ་གང་ཞིག ཕམ་པས་བསྐུར་ན་ལྷག་མ་
དང་༑ ལྷག་མས་བསྐུར་ན་ལྟུང་བྱེད་དང༌། ལྟུང་བྱེད་ཀྱིས་བསྐུར་བ་ཉེས་བྱས་སུ་འཇོག་
པར་སྤྱི་གཞུང་ཡིན་པའི་ཕྱིར། ཟེར་བས་དཔྱད་དགོས་པ་ཡོད་དོ། །

གསུམ་པ། ཕྲ་མ་བྱེད་པའི་ལྟུང་བྱེད་འཆད་པ་ལ། གླེང་གཞི་ནི། མཉན་ཡོད་དུ་
དྲུག་སྡེས་ཕྲ་མ་བྱས་པ་ལས་བསླབ་པ་འདི་བཅས་སོ། །དགག་བྱ་ནི་རང་རིགས་ཀྱི་མཛའ་
བ་ལ་གནོད་པའོ། ། 
ངོ་ཏི་ནི། 
སྡོམ་ལས། 
ངོ་བོ་དགེ་སློང་གཉིས་ཡན་ཆད། །
དབྱེ་བའི་བསམ་པས་ཕྲ་མའི་ཚིག ། 
སྨྲས་བ་དོན་གོ་ལས་གྱུར་པའོ། ། 
ཞེས་སོ། །  
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ནི་དགེ་སློང་ཆོས་དྲུག་ལྡན་གཉིས་ཡན་དང་། ཕྱེ་མ་ཟིན་པའོ། །བསམ་པ་ལ་འདུ་ཤེས་
དང་ཀུན་སློང་གཉིས་སོ། །སྦྱོར་བ་ནི་ངག་མཚན་ཉིད་ལྔ་ལྡན་གྱིས་ཕྱེ་བར་ཞུགས་པའོ། །མཐར་
ཐུག་ནི་ཕ་རོལ་པོས་དོན་གོ་བའོ། །
བཞི་པ། སྐྱོ་སྔོགས་བྱེད་པའི་ལྟུང་བྱེད་འཆད་པ་ལ། གླེང་གཞི་ནི། མཉན་ཡོད་དུ་
དྲུག་སྡེས་རྩོད་པ་སྐྱོ་སྔོགས་བྱས་པ་ལས་བསླབ་པ་འདི་བཅས་སོ། ། 
ངོ་ཏི་ནི། 
སྡོམ་ལས།
ངོ་བོ་དགེ་སློང་གཉིས་ཡན་གྱི། ། 
རྩོད་བཞི་ཅི་རིགས་དགེ་འདུན་གྱིས། ། 

ཆོས་ཕྱོགས་ཞི་བར་བྱས་ཟིན་པར། །
ཞི་བྱེད་ཁོངས་སུ་གཏོགས་བཞིན་དུ། །
སྐྱོ་སྔོགས་བྱས་ཏེ་དོན་གོ་བའོ།
ཞེས་སོ། །
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། དང་
པོ་གཞི་ལ་བཞི་ལས། དང་པོ། གང་དང་རྩོད་པར་བྱེད་པ་ནི་ལྟ་མཐུན་དོར་བའི་དགེ་སློང་
ཆོས་ལྔ་ལྡན་ནོ། །གཉིས་པ་གང་ལ་སྐྱོ་སྔོགས་བྱེད་པའི་ཡུལ་ནི། དགེ་སློང་གཉིས་ཡན་གྱི་
རྩོད་པ་ཡིན་པ་དང་། དགེ་འདུན་གྱི་ཞི་བར་བྱས་ཟིན་པའོ། །གསུམ་པ་གང་གིས་སྐྱོ་སྔོགས་
བྱེད་པའི་རྟེན་ནི། རྩོད་པ་ཞི་བ་དེའི་ཁོངས་སུ་གཏོགས་པ་འོ། །བཞི་པ་གང་ལ་གོ་བྱའི་
ཡུལ་ནི་དགེ་སློང་ཆོས་དྲུག་ལྡན་ནོ། །རྩོད་པ་བཞི་ནི། རྟག་མི་རྟག་སོགས་འགྱེད་ཕྱིར་
རྩོད་པ་དང་། ཉེས་པ་ཁུར་མི་ཁུར་སོགས་མི་གདམས་པའི་ཕྱིར་རྩོད་པ་དང༌། ལྟུང་བ་བྱུང་
མ་བྱུང་སོགས་ལྟུང་བའི་ཕྱིར་རྩོད་པ་དང་། ལས་དེ་བྱ་རུང་མི་རུང་སོགས་ལས་ཕྱིར་རྩོད་
པ་སྟེ་བཞིའོ། །བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་བ་ནི་ངག་མཚན་
ཉིད་ལྔ་ལྡན་གྱིས་སྐྱོ་སྔོགས་བྱེད་པར་ཞུགས་པའོ། །མཐར་ཐུག་ནི། ཕ་རོལ་པོས་དོན་གོ་
བའོ༑ ༑ 
ལྔ་པ། ཁྱིམ་པ་མོ་ལ་ཆོས་སྟོན་པའི་ལྟུང་བྱེད་འཆད་པ་ལ། གླེང་གཞི་ནི། མཉན་
ཡོད་དུ་འཆར་ཀས་ཁྱིམ་པ་མོ་ལ་ཆོས་བསྟན་ཅིང་དྲུག་སྡེས་ཀྱང་དེ་ལྟར་བྱས་པ་ལས་བསླབ་
པ་འདི་བཅས་སོ། །དགག་བྱ་ནི་ཆགས་པའི་རྒྱུར་འགྱུར་པའོ། །

ངོ་ཏི་ནི། 
སྡོམ་ལས།
ངོ་བོ་ཁྲིམས་གྲོགས་རིག་པ་ཡི། ། 
སྐྱེས་པ་མེད་པར་ཁྱིམ་པ་མོར། །
ཆོས་ཚིག་ལྔའམ་དྲུག་ལས་ལྷག ། 
སྟོན་པ་དོན་གོ་ལས་གྱུར་པའོ། ། 
ཞེས་སོ། ། 
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ་བཞི་ལས། གང་ལ་བསྟན་བྱའི་ཡུལ་ནི། ཆོས་བརྒྱད་ལྡན་ཏེ་འཁྲིག་ཚིག་སྨྲ་བའི་སྐབས་
ཀྱི་ཆོས་ལྔའི་སྟེང་དུ། ཁྱིམ་པ་མོ་ཡིན་པ་དང་། བུད་མེད་མཁས་པའི་རང་བཞིན་ཅན་མ་
ཡིན་པ་དང༌། ངོ་མ་སྤོས་པའོ། །འདིའི་དོན་ནི། སྦྱོར་བ་གཅིག་གིས་དཀྱུས་གཅིག་ལ་
ཚིག་ལྔའམ་དྲུག་སྟོན་ན། ངོ་མ་སྤོས་པ་དང༌། སྦྱོར་བ་ཐ་དད་པས་སྟོན་ན། མཐར་སྡོམ་
པ་ན་ཚིག་ལྔའམ་དྲུག་ལོངས་ཀྱང་ངོ་སྤོས་པ་ཞེས་བྱའོ། །གཉིས་པ་གང་བསྟན་པའི་ཆོས་
ནི་སངས་རྒྱས་ཀྱི་བཀའམ་དེའི་བསྟན་བཅོས་དང༌། ཚིག་ལྔའམ་དྲུག་ལས་ལྷག་པར་ཚིག་
བཞིར་ལོངས་པ་དང་། སྔར་ཤེས་ལས་གཞན་ཡིན་པ་སྟེ་གསུམ་དང༌། གང་དུ་བསྟན་པའི་
གནས་ནི། གནས་གཅིག་ཡིན་པའོ། །བཞི་པ་གང་གིས་སྟོན་པའི་རྟེན་ནི་ཁྲིམས་གྲོགས་
དང་མི་ལྡན་པའོ། །བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་བ་ནི་ངག་མཚན་
ཉིད་ལྔ་ལྡན་གྱིས་སྟོན་པར་ཞུགས་པའོ། །མཐར་ཐུག་ནི་ཡུལ་བུད་མེད་དེས་དོན་གོ་བའོ།།

དྲུག་པ། བསྙེན་པར་མ་རྫོགས་པ་དང་ལྷན་ཅིག་འདོན་པའི་ལྟུང་བྱེད་འཆད་པ་ལ།
མཉན་ཡོད་དུ་དྲུག་སྡེས་མ་རྫོགས་པ་དང་ལྷན་ཅིག་འདོན་པ་ལས་བསླབ་པ་
འདི་བཅས་སོ། །དགག་བྱ་ནི་ལུང་འབོག་པ་པོ་དང་ཆོས་ལ་མ་གུས་པའོ། ། 
སྡོམ་ལས། 
ངོ་བོ་བསྙེན་པར་མ་རྫོགས་དང༌། །
མཉམ་དུའམ་མཇུག་ཏུ་གསུང་རབ་ཚིག ། 
ཚིགས་བཅད་གཅིག་གི་ཚད་ལོངས་སམ། །
ཡི་གེ་འདོན་བ་ལས་གྱུར་པའོ། ། 
ཞེས་སོ།
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ་གཉིས་ལས། གང་ལ་འདོན་པའི་ཡུལ་ནི། ཆོས་ལྔ་ལྡན་ཏེ། བསྙེན་པར་མ་རྫོགས་
པའམ་བསླབ་སྦྱིན་ཡིན་པ་དང༌། བསམ་པ་ཐག་པ་ནས་སློབ་འདོད་ཡོད་པ་དང་། ངོ་མ་
སྤོས་པ་དང༌། ཐ་སྙད་ལྔ་ལྡན་དང་ལུས་ཐ་མལ་དུ་གནས་པའོ། །གཉིས་པ་གང་འདོན་
པའི་དངོས་པོ་ནི། ཆོས་གསུམ་ལྡན་ཏེ། ཆོས་སམ་ཡི་གེ་ཡིན་པ་དང་། ཆོས་མིན་ན་ཚིགས་
བཞིར་ལོངས་པ་དང་། སྔར་ཤེས་ལས་གཞན་ཡིན་པའོ། །བསམ་པ་ལ་འདུ་ཤེས་དང་ཀུན་
སློང་གཉིས་སོ། །སྦྱོར་བ་ནི། ལྷན་ཅིག་འདོན་པར་ཞུགས་པའོ། །མཐར་ཐུག་ནི་ཆོས་
ཚིགས་བཞི་བཏོན་པའམ་ཡི་གེ་བཏོན་ཟིན་པའོ། །
སྐབས་འདིར། མདོ་རྩ་བ་ལས། བསྙེན་པར་མ་རྫོགས་པ་དང་ཅིག་ཅར་རམ་མཇུག་
ཐོགས་སུ་སྟོན་བྱེད་དུ་གྱུར་པའི་ཆོས་དང་ཡི་གེ་ཡང་འདོན་ནའོ། །ཞེས་གསུངས་ལ། སྐབས་

འདིར་འདོན་པར་བྱ་བའི་དོན་དེ་ལ་སྟོན་བྱེད་དུ་གྱུར་པའི་ཆོས་དང་ཡི་གེ་གཉིས་གསུངས་
པས༑ སྟོན་བྱེད་དང་ཆོས་ལ་མུ་བཞི་མཚོ་ཊཱིཀ་ལས་གསུངས་པ་ནི། 
སྡོམ་ལས། 
སྟོན་བྱེད་ཡིན་ལ་ཆོས་མིན་པ། །
དྲང་སྲོང་སེར་སྐྱའི་གཞུང་ལུགས་རྣམས། །
ཆོས་ཡིན་སྟོན་བྱེད་མིན་པའི་མུ། །
དབའ་བོས་བྱས་པའི་སྐྱེས་རབས་རྒྱུད། །  
གཉིས་ཀ་ཡིན་པ་འདུལ་བ་ལུང་། །
གཉིས་མིན་བྱ་རོག་སོ་རྟོག་གི
བསྟན་བཅོས་བཞིན་ཞེས་མུ་བཞི་གསུངས། །
 ཞེས་པའོ། །
བདུན་པ་གནས་ངན་ལེན་བརྗོད་པའི་ལྟུང་བ་འཆད་པ་ལ། དགག་བྱ་ནི། མགོ་གཅིག་
ཏུ་བསྒྲེ་བས་རང་རིགས་ལ་གནོད་པའོ། ། 
སྡོམ་ལས།
ངོ་བོ་བསྙེན་པར་མ་རྫོགས་ལ། །
དགེ་སློང་གཞན་གྱི་ཕམ་ལྷག་གི །
ལྟུང་བརྗོད་དོན་གོ་ལས་འགྱུར་པའོ། ། 
ཞེས་སོ།  །

ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ་བཞི་ལས། གང་ལ་བརྗོད་ཡུལ་ནི། བསྙེན་པར་མ་རྫོགས་པའམ་བསླབ་སྦྱིན་ཡིན་པ་
དང་༑ བྱུང་བ་དང་བཅས་པ་མི་ཤེས་པ་དང༌། བདེན་པ་མ་མཐོང་བ་དང་། ཐ་སྙད་ལྔ་
ལྡན་དང༌། ལུས་ཐ་མལ་དུ་གནས་པ་སྟེ་ལྔ་ལྡན་ནོ། །གཉིས་པ་གང་བརྗོད་པའི་དངོས་པོ་
ནི༑ ཕམ་ལྷག་གང་རུང་ཡིན་པ་དང༌། དགེ་སློང་གཞན་རྒྱུད་དང་འབྲེལ་བའོ། །གསུམ་
པ་གང་གི་བརྗོད་པ་ལྟུང་བའི་བདག་པོ་ནི། དགེ་སློང་གཞན་ཡིན་པའོ། །བཞི་པ་གང་གིས་
བརྗོད་པའི་རྟེན་ནི། གནས་ངན་ལེན་བརྗོད་པར་བསྐོས་པ་དང་མ་འབྲེལ་བ་དང༌། གསོལ་
བའི་ཁོངས་སུ་གཏོགས་པ་མ་ཡིན་པའོ། །བསམ་པ་ལ་འདུ་ཤེས་དང་ཀུན་སློང་གཉིས་སོ།།
སྦྱོར་བ་ནི། ངག་མཚན་ཉིད་ལྔ་ལྡན་གྱིས་གནས་ངན་ལེན་བརྗོད་པར་ཞུགས་པའོ། །མཐར་
ཐུག་ནི་ཕ་རོལ་པོས་དོན་གོ་བའོ། །
བརྒྱད་པ་ཆོས་སམ་བདེན་སྨྲའི་ལྟུང་བ་འཆད་པ་ལ། གླེང་གཞི་ནི། ཉ་པའི་གྲོང་དུ་
སྔོན་ཉ་པར་གྱུར་པའི་དགེ་སློང་ལྔ་བརྒྱས་མི་ཆོས་བླ་མ་སྨྲས་པ་ལས་བསླབ་པ་འདི་བཅས་སོ།།
དགག་བྱ་ནི། རང་ལ་སྐུར་བ་འདེབས་པའི་རྒྱུར་འགྱུར་བ་དང༌། གཞན་རྫུན་དུ་སྨྲ་བའི་
རྒྱུར་འགྱུར་བའོ། ། 
ངོ་ཏི་ནི།
སྡོམ་ལས།
ངོ་བོ་རང་གིས་བླ་མའི་ཆོས། ། 
ཐོབ་པ་མ་རྫོགས་ལ་བརྗོད་དེ། །
དོན་གོ་ལས་གྱུར་དངོས་གཞིའོ། །
ཞེས་སོ། །

ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་ལ་སྨྲ་བའི་ཡུལ་ནི་ཆོས་བཞི་ལྡན་ཏེ་བསྙེན་པར་མ་རྫོགས་པའམ་བསླབ་སྦྱིན་ཡིན་
པ་དང་། བདེན་པ་མ་མཐོང་བ་དང་། ཐ་སྙད་ལྔ་ལྡན་དང༌། ལུས་ཐ་མལ་གནས་པའོ།།
གཉིས་པ་གང་སྨྲ་བའི་དངོས་པོ་ནི། མི་ཆོས་བླ་མའི་ཡོན་ཏན་ཁྱད་པར་ཅན་དང་། ད་ལྟ་
རང་ལ་ལྡན་པའོ། །བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་བ་ནི། ངག་
མཚན་ཉིད་ལྔ་ལྡན་གྱིས་དེ་ལྟར་སྨྲ་བར་ཞུགས་པའོ། །མཐར་ཐུག་ནི། ཕ་རོལ་པོས་དོན་
གོ་བའོ། །
སྐབས་འདིར། མཚོ་ཊཱིཀ་ལས་བདེན་སྨྲའི་ལྟུང་བྱེད་དང་མི་ཆོས་བླ་མའི་ཕམ་རྫུན་
གཉིས་ལ་མི་འདྲ་བའི་ཁྱད་པར་ལྔ་གསུངས་པ་ནི། 
སྡོམ་ལས། 
འདི་དང་རྫུན་སྨྲའི་ཕམ་པ་གཉིས། །
ལྷུང་དང་སྦྲ་ཡུལ་བརྗོད་བྱ་འོ། །སྟེ་ཁ་བྲ་ལྷ་
ཁྱད་པར་ལྔ་སྟེ་རྟེན་དང་བསམ། །
ཞེས་གསུངས་པ་ལྟར། རྟེན་གྱི་ཁྱད་པར་ནི། འདིས་མི་ཆོས་བླ་མ་ཐོབ་པ་དང་རྫུན་སྨྲའི་
བྱེད་པོས་དེ་མ་ཐོབ་པ་དང་། བསམ་པའི་ཁྱད་པར་འདིར་འདུ་ཤེས་མ་བསྒྱུར་བ་དང་། རྫུན་
སྨྲའི་སྐབས་སུ་དེ་བསྒྱུར་བ་དང་། ལྟུང་བའི་ཁྱད་པར་སྔར་ཕམ་པ་དང་སྦོམ་པོ་དང་། འདིར་
ལྟུང་བྱེད་དང་ཉེས་བྱས། སྨྲ་ཡུལ་གྱི་ཁྱད་པར་རྫུན་ཕམ་སྐབས་སྨྲ་ཡུལ་བདེན་པ་མཐོང་མ་
མཐོང་གཉིས་དང་འདིར་དེ་མ་མཐོང་བ་དགོས་པ་དང༌། བརྗོད་བྱའི་ཁྱད་པར་རྫུན་ཕམ་
སྐབས་ང་སངས་རྒྱས་ཡིན་ནོ་ཞེས་བརྗོད་ན་ཕམ་པ་བྱུང་ཡང༌། འདིར་དེ་ལྟར་བརྗོད་ན་
ལྟུང་བྱེད་མི་འབྱུང་སྟེ་དེ་བརྗོད་མཁན་གྱིས་སངས་རྒྱས་ཐོབ་པ་མི་སྲིད་པས་སོ། །ཞེས་པའོ།།

དགུ་པ། བཤེས་ངོར་འཕྱ་བའི་ལྟུང་བྱེད་འཆད་པ་ལ། གླེང་གཞི་ནི། རྒྱལ་པོའི་
ཁབ་ཏུ་མཛའ་བོ་དང་ས་ལས་སྐྱེས་གཉིས་ཀྱིས་དགེ་སློང་དག་ལ་བཤེས་ངོར་བྱས་སོ་ཞེས་སྐུར་
བ་བཏབ་པ་ལས་བསླབ་པ་འདི་བཅས་སོ། །དགག་བྱ་ནི། རང་རིགས་ལ་གནོད་པའོ། །
པོ་ཏི་ནི།
སྡོམ་ལས།
ངོ་བོ་དགེ་འདུན་དབང་བ་ཡི། །
ཟས་མིན་རྙེད་པ་གང་ཟག་ལ། ། 
ལོག་པར་བསྔོས་ཞེས་དགེ་སློང་ནི། །
གཞན་ལ་སྐུར་བཏབ་དོན་གོ་བའོ། །
ཞེས་སོ། །
ཡན་ལག་ལ། གཞི་དང་། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ དངོས་པོ་གང་བསྔོས་སོ་ཞེས་བརྗོད་པ་ནི། དགེ་འདུན་དབང་བའི་དངོས་པོ་ཡིན་པ་
དང་༑ ཟས་ལས་གཞན་པ་དང༌། བློ་ཐུན་བྱས་པ་དང་འབྲེལ་བ་དང་། རུང་བ་དང་།
ཚད་ལྡན་ནོ། །ཡུལ་གང་ལ་བསྔོས་སོ་ཞེས་པའི་ཡུལ་ནི། ཐ་སྙད་ལྔ་ལྡན་དང༌། ལུས་ཐ་
མལ་དུ་གནས་པ་དང་། དགེ་འདུན་མ་ཡིན་པའོ། །གང་ལ་སྐུར་བ་གདབ་པའི་ཡུལ་ནི།
དགེ་སློང་ཆོས་དྲུག་ལྡན་གྱི་སྟེང་དུ་ལོག་པར་བསྔོས་པ་པོ་མ་ཡིན་པའོ། །གང་གིས་སྐུར་བ་
གདབ་པའི་རྟེན་ནི། བློ་མཐུན་བྱས་པར་གཏོགས་པ་འོ། །གང་ལ་གོ་བྱའི་ཡུལ་ནི། ཐ་
སྙད་ལྔ་ལྡན་དང༌། ལུས་ཐ་མལ་དུ་གནས་པ་དང་། བདག་ལས་ཐ་དད་པའོ། །བསམ་པ་
ལ་འདུ་ཤེས་དང་ཀུན་སློང་གཉིས་སོ། །སྦྱོར་བ་ནི། ངག་མཚན་ཉིད་ལྔ་ལྡན་གྱིས་སྐུར་བ་
འདེབས་པར་ཞུགས་པའོ། །མཐར་ཐུག་ནི་ཕ་རོལ་པོས་དོན་གོ་བའོ། །

བཅུ་པ། ཁྱད་དུ་གསོད་པའི་ལྟུང་བྱེད་འཆད་པ་ལ། གླེང་གཞི་ནི། མཉན་ཡོད་དུ་
དྲུག་སྡེས་འདུལ་བའི་ཚིག་ལ་ཁྱད་དུ་བསད་པ་ལས་བསླབ་པ་འདི་བཅས་སོ། །དགག་བྱ་
ནི་རང་བཞིན་ཁ་ན་མ་ཐོ་བའི་རྒྱུར་འགྱུར་བའོ། །
ངོ་ཏི་ནི།
སྡོམ་ལས།
ངོ་བོ་འདུལ་ཚིག་ཁྱད་གསོད་ངག །
དགེ་སློང་གཞན་དག་ལ་སྨྲས་པ། ། 
དོན་གོ་ལས་གྱུར་དངོས་གཞི་འོ། ། 
ཞེས་སོ། ། 
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་ཁྱད་དུ་གསད་པའི་དངོས་པོ་ནི། འདུལ་བའི་ཚིག་ཡིན་པའོ། །གང་ལ་གོ་བར་
བྱ་བའི་ཡུལ་ནི། དགེ་སློང་ཆོས་དྲུག་ལྡན་ནོ། །བསམ་པ་ལ་འདུ་ཤེས་དང་ཀུན་སློང་གཉིས་
སོ༑ ༑སྦྱོར་བ་ནི། ངག་མཚན་ཉིད་ལྔ་ལྡན་གྱིས་སྨྲས་པར་ཞུགས་པའོ། །མཐར་ཐུག་ནི།
ཕ་རོལ་པོས་དོན་གོ་བའོ། ། 
ལྟུང་བྱེད་འབའ་ཞིག་པ་བཅུ་ཚན་གཉིས་པ་ནི།
སྡོམ་ལས།
ས་བོན་འཕྱ་བ་བསྒོ་བ་དང༌། །
ཁྲི་དང་གདིང་དང་བསྐྲོད་པ་དང༌། །
ཕྱི་མནོན་འབྱུང་བ་འདེབས་པ་དང༌། ། 
རིམ་པ་གཉིས་སུ་བརྩིགས་པའོ། །
ཞེས་པའོ། །

དེ་ལས། དང་པོ། ས་བོན་སྐྱེ་འཇིག་གི་ལྟུང་བྱེད་འཆད་པ་ལ། གླེང་གཞི་ནི། མཉན་
ཡོད་དུ་དྲུག་སྡེས་ས་བོན་འཇོམས་པ་ལས་བསླབ་པ་འདི་བཅས་སོ། །དགག་བྱ་ནི། སྲོག་
ཆགས་ལ་གནོད་པའོ། །
ངོ་ཏི་ནི། 
སྡོམ་ལས། 
ངོ་བོ་ས་བོན་མ་ཉམས་པའམ། ། 
སྐྱེ་བ་རུང་བ་མ་བྱས་པར། ། 
ཉམས་པར་འདོད་པས་རང་ངམ་གཞན། །
 བསྐོས་པས་ཉམས་པར་བྱས་པ་འོ། །
ཞེས་སོ། །
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ནི༑ ས་བོན་ལྔ་ལས་གང་རུང་ཡིན་པའམ། ཕྱི་རོལ་གྱི་སྐྱེ་བ་མཚན་ཉིད་པ་ཡིན་པ་དང་།
མ་ཉམས་པ་དང་། རུང་བ་མ་བྱས་པ་དང༌། ཁྱད་པར་དུ་སྐྱེ་བ་གཅོད་པ་ལ་ནི་སྐྱེ་བ་ཡོངས་
སུ་རྫོགས་པའོ། །བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་བ་ནི་རང་ངམ་
བསྐོས་པས་ས་བོན་ནམ་སྐྱེ་བ་ཉམས་པར་བྱས་པའོ། །མཐར་ཐུག་ནི་ཉམས་པར་གྱུར་པའོ།།
སྐབས་འདིར། ས་བོན་ལ་ལྔ་གསུངས་པའི་ས་བོན་ལྔ་པོ་སོ་སོའི་ངོས་འཛིན་ནི།
སྡོམ་ལས།
རྩ་བ་སྡོང་པོ་ཐོག་གུ་འགས། །
ས་བོན་གྱི་ནི་ས་བོན་ལྔ་། །
ཞེས་པ་ལྟར། རྩ་བའི་ས་བོན་དང༌། སྡོང་པོའི་ས་བོན་དང༌། ཐོག་གུའི་ས་བོན་དང༌། འགས་
པའི་ས་བོན་དང་། ས་བོན་གྱི་ས་བོན་བཅས་སོ། །དེ་ལ་རྩ་བ་བཏབ་ནས་རྩ་བ་སྐྱེས་པ་ནི་

རྩ་བའི་ས་བོན་ཏེ། རིན་ཕྲེང་འདི་ཐད་ལས། རྩ་བའི་ས་བོན། གླ་སྒང་དང་བོང་བ་དཀར་
པོ་ལ་སོགས་པ་རྩ་བ་བཏབ་པ་ལས་རྩ་བ་ཉིད་སྐྱེ་བའོ། །ཞེས་གསུངས་ལ། སྡོང་པོའི་ས་
བོན་ནི། སྡོང་པོ་བཏབ་པ་ལས་སྡོང་པོ་སྐྱེས་པ་སྟེ། ཤིང་ཀན་ཙ་ན་དང་ཀ་པི་ལ་སོགས་པ་
བྱ་སྟེ། མཚོ་ཊཱིཀ་འདི་ཐད་ལས། སྡོང་བུའི་ས་བོན་དང་།(ནི་ཤིང་ཀན་ཙ་ན་དང་ཀ་པི་
ལ་དང་ཞེས་རྣམ་འབྱེད་ལས་གསུངས། ཞེས་དང༌། ཡང༌། སྡོང་པོའི་ས་བོན་ནི་སྡོང་པོ་
བཏབ་པ་ལས་སྡོང་པོ་ཉིད་སྐྱེ་བའོ། །ཞེས་གསུངས་སོ། །ཐོག་གུའི་ས་བོན་ནི། རྩེ་མོ་
བཏབ་པ་ལས་སྐྱེ་བ་སྟེ་བུ་རམ་ཤིང་དང་སྨྱིག་མ་ལ་སོགས་པ་སྟེ། མཚོ་ཊཱིཀ་འདི་ཐད་ལས།
ཐོག་གུ་ཞེས་བྱ་བ་ནི་རྩེ་མོའི་ཞེས་བཤད་དོ། །རྣམ་འབྱེད་ལས། བུ་རམ་ཤིང་དང་སྨྱིག་མ་
ལ་སོགས་པའོ། །ཞེས་གསུངས་ལ། ཞེས་གསུངས་པའི་ཕྱིར། འགས་པའི་ས་བོན་ནི།
འབྲས་བུའི་ས་བོན་རང་གི་སྣོད་གས་པ་ལས་བྱུང་བ་སྟེ། དཔེར་ན། ཨ་ན་ཙ་ག་དང་བ་རྫ་
ཀ་ལ་སོགས་པ་སྟེ། མཚོ་ཊཱིཀ་འདི་ཐད་ལས། འབྲས་བུ་འབྲུའི་སྣོད་གས་པ་ལས་ས་བོན་
བྱུང་བ་ནི། འགས་པའི་ས་བོན་ཡིན་ནོ། །ཞེས་ཕྲན་ཚེགས་འགྲེལ་པ་ལས་བཤད་དོ། །ཞེས་
གསུངས་པའི་ཕྱིར། ས་བོན་གྱི་ས་བོན་ནི་ས་བོན་བཏབ་པ་ལས་ས་བོན་སྐྱེས་པ་སྟེ་ནས་དང་འབྲུའི་
ས་བོན་ལྟ་བུར་གསུངས་སོ། །
སྐབས་འདིར་རུང་བ་ཇི་ལྟར་བྱ་ཚུལ་བཤད་པ་ལ། རུང་བ་བྱེད་པའི་དགོས་པ་ནི།
ས་བོན་སྐྱེ་གཅོད་ཀྱི་ལྟུང་བ་མི་འབྱུང་བ་དང༌། བཅས་པའི་མཚམས་ཟིན་པའོ། །
རུང་བ་བྱ་ཚུལ་གྱི་བསྡུས་དོན་ལ།
སྡོམ་ལས།
རུང་བའི་སྤྱི་དོན་རྣམ་ལྔ་སྟེ། ། 

དབྱེ་བ་བསྡུ་བ་མཚན་ཉིད་དང༌། །
 སྒྲ་བཤད་རུང་བ་བྱ་ཚུལ་ལོ། །
ཞེས་པ་ལྟར་ལྔ་ལས། 
དང་པོ་རུང་བའི་དབྱེ་བ་ལ། 
སྡོམ་ལས། 
དང་པོར་མེས་རེག་སེན་མོ་དང༌། ། 
མཚོན་དང་ནེ་ཙོས་རྨ་ཕྱུང་དང༌།
རྙེད་པ་སྐམ་དང་ལ་ཕུག་སོགས། ། 
རྩད་ནས་ཕྱུང་དང་དཀྲུམ་པ་བཅག ། 
གཞན་གྱིས་བཀས་དང་ལྕང་མ་སོགས། ། 
བཅད་པ་ལྟ་བུའི་རུང་བ་དགུ །
ཞེས་པའོ། །གོང་སྨོས་རུང་བ་དེ་དག་བསྡུ་ན། སྐྱེ་བའི་རུང་བ་དང་། ས་བོན་གྱི་རུང་
བའོ༑ ༑ཕྱུང་བ་དང་བཅད་པ་གཉིས་ནི་སྐྱེ་བའི་རུང་བ་དང༌། གཞན་མེས་རེག་སོགས་
བདུན་པོ་ནི་ས་བོན་གྱི་རུང་བ་ཡིན་ཏེ། མཚོ་ཊཱིཀ་འདི་ཐད་ལས། སྐྱེ་བའི་རུང་བ་དང་ས་
བོན་གྱི་རུང་བའོ། །དང་པོ་ནི་ཕྱུང་བཅད་གཉིས་སོ། །གཉིས་པ་ནི་དེ་ལས་གཞན་པ་བདུན་
ནོ༑ ༑ཞེས་གསུངས་པའི་ཕྱིར།
དེ་ལ་སྐབས་འདིར་རུང་བ་བྱེད་ཚུལ་ལ། ས་བོན་གྱི་རིགས་ལ་རུང་བ་བྱེད་ཚུལ་དང༌།
སྐྱེ་བའི་རིགས་ལ་རུང་བ་བྱེད་ཚུལ་གཉིས་ཡོད། ས་བོན་ལ་གོང་དུ་རྩ་བའི་ས་བོན་ནས་ས་
བོན་གྱི་ས་བོན་གྱི་བར་རིགས་ལྔ་ཡོད་ལ། དེ་རྣམས་ལ་རུང་བ་བྱེད་ཚུལ་ལ། སྐབས་འདིར་

རུང་བ་དགུ་ཡི་ནང་ནས་མེ་དང་སེན་མོ་དང་མཚོན་དང་ནེ་ཙོས་རྨ་ཕྱུང་བ་དང་རྙིད་པ་དང་
སྐམ་པ་དང་དཀྲུམ་པ་དང་བཅག་པ་དང་བཀས་པ་སྟེ་བདུན་ནི་ས་བོན་ལ་རུང་བ་བྱེད་ཚུལ་
ཡིན་ལ། སྐྱེ་བ་ཞེས་པ་ནི། རྩ་དང་རྩི་ཤིང་ལྟ་བུ་ལ་བྱེད་ཅིང་། དེ་ལ་རུང་བ་བྱེད་ཚུལ་ནི།
ཚང་ནས་ཕྱུང་བ་དང་བཅད་པ་གཉིས་ཡིན་པར་གསུངས་ལ། 
སྐབས་འདིར་དཔྱད་པར་བྱ་བ་ནི། གང་ལ་རུང་བ་བྱ་བའི་དངོས་པོ་ས་བོན་དང་སྐྱེ་
བ་གཉིས་ཀྱི་ཁྱད་པར་ལ་དཔྱད་ན། ཁ་ཅིག་གིས། དེ་གཉིས་འགལ་ཟེར་ན། འོ་ན། ལ་
ཕུག་དང་ཉུང་མ་ལྟ་བུ་ཆོས་ཅན། ས་བོན་མ་ཡིན་པར་ཐལ། སྐྱེ་བ་ཡིན་པའི་ཕྱིར་དང་།
རྩི་ཤིང་ཕྲ་མོ་རྣམས་ཆོས་ཅན། ས་བོན་མ་ཡིན་པར་ཐལ། སྐྱེ་བ་ཡིན་པའི་ཕྱིར། ཐལ་
འགྱུར་སྔ་ཕྱི་གཉིས་ཀ་ལ་འདོད་མི་ནུས་ཏེ། ལ་ཕུག་དང་ཉུང་མ་ནི་རྩ་བའི་ས་བོན་ཡིན་པའི་
ཕྱིར་ཏེ། རྩ་བ་བཏབ་པ་ལས་རྩ་བ་སྐྱེ་བ་ཡིན་པའི་ཕྱིར་དང་། རྩི་ཤིང་རྣམས་ནི་སྡོང་བུའི་
ས་བོན་ཡིན་པའི་ཕྱིར་ཏེ། སྡོང་པོ་བཏབ་པ་ལས་སྡོང་པོ་སྐྱེ་བ་དེ་ཡིན་པའི་ཕྱིར། ཁྱབ་སྟེ།
དེ་དག་རིམ་བཞིན། རྩ་བའི་ས་བོན་དང་སྡོང་པོའི་ས་བོན་གྱི་དོན་དུ་རིན་ཕྲེང་སོགས་ལས་
གསུངས་པའི་ཕྱིར།
སྡོང་པོ་བཏབ་པ་ལས་སྡོང་པོ་སྐྱེས་པའི་རྩི་ཤིང་ཙ་ན་ཀ་དང་། ཀ་པི་ལ་ལྟ་བུ་རྩ་བ་ནས་
ཕྱུང་སྟེ་ཉམས་པ་དང་། བཅད་དེ་ཉམས་པ་ན་ཆོས་ཅན། རུང་བ་བྱས་པར་མིན་པར་ཐལ།
དེ་དག་ས་བོན་གང་ཞིག་ཕྱུང་བཅད་གཉིས་ས་བོན་གྱི་རུང་བ་མ་ཡིན་པའི་ཕྱིར། དེ་བཞིན་
དུ༑ ཕྱི་རོལ་གྱི་སྐྱེ་བ་རྩ་སྔོན་དང་རྩི་ཤིང་ཕྲ་མོ་རྣམས་ལ་མེས་རེག་སྟེ་ཉམས་པ་ན་ཆོས་ཅན།
རུང་བ་བྱས་པར་མིན་པར་ཐལ། དེ་དག་ཕྱི་རོལ་གྱི་སྐྱེ་བ་མཚན་ཉིད་པ་ཡིན་པ་གང་ཞིག
མེའི་རུང་བ་ནི་ས་བོན་གྱི་རུང་བ་ཡིན་གྱི་སྐྱེ་བའི་རུང་བ་མ་ཡིན་པའི་ཕྱིར། རྩ་བར་འདོད་
མི་ནུས་ཏེ། མེས་རེག་པས་དེ་དག་ཉམས་པར་བྱས་པ་གང་ཞིག ཉམས་པར་བྱས་པ་དེ་

ཉིད་ལ་རུང་བར་བྱས་པར་འཇོག་དགོས་པའི་ཕྱིར། ཟེར་བ་ལ། ས་བོན་དང་སྐྱེ་བ་གཉིས་
པོ་སོ་སོའི་ངོས་འཛིན་དང༌།ས་བོན་གྱི་རིགས་ལ་ཕྱང་བཅད་ཀྱི་རུང་བ་བྱས་ན་རུང་བ་བྱས་
པའི་གོ་ཆོད་མིན་དང་། དེ་བཞིན་དུ་རྩི་ཤིང་སོགས་སྐྱེ་བའི་རིགས་ལ་མེ་རེག་དང་རྙིད་པ་
དང་སྐམ་པ་ལྟ་བུས་དེ་དག་ཉམས་པར་བྱེད་ནུས་པས་དེ་ཙམ་གྱིས་རུང་བ་བྱས་པར་གོ་ཆོད་
མིན་དང་གོ་ཆོད་ན་ཕྱུང་བཅད་གཉིས་སྐྱེ་བའི་རུང་བ་དང་མེ་རེག་སོགས་གཞན་བདུན་ས་
བོན་གྱི་རུང་བར་འཇོག་པའི་རྒྱུ་མཚན་ཞིབ་ཏུ་དཔྱད་པར་ཞུའོ།
ཡང་། ཁ་ཅིག རྩ་བའི་ས་བོན་ལ་ཕུག་དང་ཉུང་མ་ལྟ་བུ་དང༌། སྡོང་པོ་བཏབ་པ་
ལས་སྡོང་པོ་སྐྱེ་བའི་སྡོང་བུའི་ས་བོན་ལྟ་བུ་བཅད་པ་དང་ཕྱུང་བ་དེ་ཉིད་ཉི་མ་ལ་སྐམ་པ་དང་
རླུང་ལ་རེག་པ་ན་ཆོས་ཅན། ས་བོན་འཇོམས་པའི་ལྟུང་བྱེད་མི་བསྐྱེད་པར་ཐལ། གཞིའི་
དངོས་པོ་དེ་རུང་བ་བྱས་ཟིན་པའི་ཕྱིར་ཏེ། ལ་ཕུག་ལྟ་བུ་ས་ནས་ཕྱུང་ཟིན་པ་དང༌། སྡོང་
པོའི་ས་བོན་བཅད་ཟིན་པའི་ཕྱིར། འདོད་མི་ནུས་ཏེ། ས་བོན་ལྔ་པོ་རླུང་དང་ཉི་མ་ལ་སྐམ་
པས་ས་བོན་འཇོམས་པའི་ལྟུང་བྱེད་སྐྱེས་པར་གསུངས་པ་གང་ཞིག རྩ་བའི་ས་བོན་ལ་ཕུག་
ལྟ་བུ་ས་ནས་མ་ཕྱུང་བ་དང༌། སྡོང་པོའི་ས་བོན་མ་བཅད་ན་རླུང་དང་ཉི་མ་ལ་སྐམ་པས་དེ་
གཉིས་འཇོམས་ཚུལ་མེད་པའི་ཕྱིར། རྟགས་དང་པོ་གྲུབ་སྟེ། མཚོ་ཊཱིཀ་འདི་ཐད་ཤོག ༥༥༦
ལས༑ དགེ་སློང་མའི་རྣམ་འབྱེད་ལས། ས་བོན་གྱི་རིགས་ལྔ་པོ་བཏུན་ཁུང་དུ་རྡུང་བ་དང་།
མེ་ཐབ་དང་ཞུགས་གླིང་དང་། མཚོ་ཆེན་པོ་དང༌། འབབ་ཆུ་ཆེན་པོ་ལ་ཉམས་པར་བྱས་
ན་ལྟུང་བྱེད་དོ། །ཞེས་གསུངས་པ་དང་འགལ་ལོ། །ཞེས་གསུངས་པའི་ཕྱིར་དང༌། རྩ་
བའི་ས་བོན་ལ་ཕུག་ལྟ་བུ་དང་། སྡོང་བུའི་ས་བོན་ལྟ་བུ་ཕྱུང་བ་དང་མ་བཅད་པར་བཏུན་
ཁུང་དུ་བརྡུང་བ་དང་འབབ་ཆུར་བསྐྱར་བར་མི་ནུས་པའི་ཕྱིར་རོ། །རྟགས་གཉིས་པ་དེར་
ཐལ༑ མཚོ་ཊཱིཀ་གོང་གི་འཕྲོ་ལས། མདོ་ལས། རླུང་དང་ཉི་མ་ལ་འཇོག་པས་ཀྱང་ངོ་།།

ས་གཞི་ལ་སྐམ་པོར་ཡང་ངོ༌། །ཞེས་གསུངས་པའི་ཕྱིར། ཟེར། འདི་ལ། ལ་ལས། ལ་
ཕུག་དང་ཉུང་མ་ལྟ་བུ་ས་བོན་དང་སྐྱེ་བ་གཉིས་སུ་ཕྱེ་བའི་སྐྱེ་བའི་ཁོངས་སུ་གཏོགས་ཀྱི་ས་བོན་
གྱི་ཁོངས་སུ་མི་གཏོགས་པས་སྐྱོན་མེད། ཟེར། དེ་ལ། ཁ་ཅིག་གིས། ཚུལ་དེ་མི་འཐད་
པར་ཐལ། གཞི་སྟོད་མཚོ་ཊཱིཀ་འདི་ཐད་ཤོག ༥༥༤ ལས། ལ་ཕུག་དང་ཉུང་མ་ཡང་རྩ་
བའི་ས་བོན་ཡིན་ཏེ། ལུང་རྣམ་འབྱེད་ལས། རྩ་བའི་ས་བོན་གང་ཞེ་ན། རྩ་བ་བཏབ་པ་
ལས་རྩ་བ་སྐྱེ་བ་སྟེ་ཉུང་མ་ནི་ལྗང་བུ་དང་འདྲ་སྟེ་ཉིད་སྐྱེ་བའོ། །ཞེས་གསུངས་ལ། ལ་ཕུག་
དང་ཉུང་མ་ཡང་རྩ་བ་བཏབ་པ་ལས་རྩ་བ་ཉིད་སྐྱེ་བ་ཡིན་པའི་ཕྱིར་རོ། །ཞེས་གསུངས་པའི་
ཕྱིར༑ སྐབས་འདིར། འགའ་རེས། ལ་ཕུག་ལྟ་བུ་ས་ནས་ཕྱུང་བ་དང༌། སྡོང་པོའི་ས་
བོན་ལྟ་བུ་བཅད་པ་ཙམ་གྱིས་རུང་བ་བྱས་པའི་གོ་མི་ཆོད་དེ། དེ་གཉིས་ནི་ས་བོན་ཡིན་ལ།
ཕྱུང་བཅད་གཉིས་སྐྱེ་བའི་རུང་བ་ཡིན་གྱི། ས་བོན་གྱི་རུང་བ་མ་ཡིན་པའི་ཕྱིར། ཟེར།
དེ་ལ། ལ་ལས། ཚུལ་དེ་མི་འཐད་པར་ཐལ། མཚོ་ཊཱིཀ་གཞི་སྟོད་འདི་ཐད་ཤོག ༥༥༧
ལས༑ འོན་ཀྱང་ས་བོན་གྱི་རུང་བ་བྱ་སྙམ་པའི་བསམ་པས་ཕྱུང་བཅད་བྱས་ན་ནི་ཕྱུང་བཅད་
ས་བོན་གྱི་ཡང་རུང་བ་ཡིན་ཏེ། སེན་མོས་རྨ་བྱུང་བ་ཙམ་ཡང་ས་བོན་གྱི་རུང་བ་ཡིན་ན།
རྩ་བ་རྩ་ཐོན་དུ་ཕྱུང་བ་དང་སྡོང་བུ་དུམ་བུར་བཅད་ན་ལྟ་ཅི་སྨོས་པའི་ཕྱིར། ཞེས་གསུངས་
པའི་ཕྱིར། ཞེས་ཟེར། ཡང་། ལ་ལས། སྡོང་བུ་བཅད་པ་དེ་ཆོས་ཅན། སྐྱེ་བ་གཅོད་པ་
ཡིན་པར་ཐལ། སྡོང་བུ་ལྟ་བུ་ཕྱི་རོལ་གྱི་སྐྱེ་བ་མཚན་ཉིད་དང་ལྡན་པ་ཡིན་པའི་ཕྱིར། དེས་
ན་ཕྱི་རོལ་གྱི་སྐྱེ་བ་མཚན་ཉིད་པ་ཞེས་པ་དང་ས་བོན་ལྔ་གསུངས་པ་སོ་སོའི་ཁྱད་པར་བྱེད་
དགོས་སོ། །ཡང་། ཕྱུང་བཅད་གཉིས་སྐྱེ་བའི་རུང་བ་དང༌། མེས་རེག་སོགས་གཞན་
བདུན་ས་བོན་གྱི་རུང་བ་ཡིན་པའི་ཁྱད་པར་མི་འཐད་པར་ཐལ། རྩ་བའི་ས་བོན་ལ་ཕུག་དང་
སྡོང་བུའི་ས་བོན་ལྟ་བུ་ཕྱུང་བ་དང་བཅད་པས་ཀྱང་རུང་བ་བྱས་པར་སོང་བའི་ཕྱིར་དང་། དེ་

བཞིན་དུ་རྩྭ་ལྟ་བུ་མེས་ཉམས་པ་དང་རྨ་ཕྱུང་བ་སོགས་བྱས་པས་ཉམས་པར་བྱེད་ནའང་རུང་
བ་བྱས་པར་སོང་བའི་ཕྱིར། ཟེར་བས་ཞིབ་ཏུ་དཔྱད་པར་བྱའོ། །
སྐབས་འདིར། རུང་བ་ལས་རྙིད་པ་མ་གཏོགས་རུང་བ་བྱེད་ཚུལ་གཞན་དགུ་ལ་ཀུན་
སློང་དགོས་པར་གསུངས་པ་འདི་ལ། འགའ་རེས། ས་འོག་གི་རང་བྱུང་མེས་རེག་སྟེ་ཉམས་
པའི་ས་བོན་དང་། ཆུ་མེད་པའི་རྐྱེན་གྱིས་བསྐམས་པའི་རྩེ་ཤིང་ཉམས་པ་དང་བྲག་རྡོ་སོགས་
ཉིལ་ཏེ་བཅགས་པ་དང་དཀྲུམས་པས་འབྲས་བུ་ཉམས་པ་དག་དགེ་སློང་གིས་འཇོམ་ན་ལྟུང་
བྱེད་སྐྱེ་བར་ཐལ། རུང་བ་མ་བྱས་པའི་ཕྱིར་ཏེ། ཉམས་བྱེད་ཀྱི་ཀུན་སློང་མེད་པའི་ཕྱིར།
འདོད་མི་ནུས་ཏེ། རང་བཞིན་གྱིས་ས་བོན་དང༌། སྡོང་བུ་སོགས་རྙིད་དེ་ཉམས་པ་འཇོམས་
ན་ཉེས་པ་མེད་པ་གང་ཞིག མཚུངས་པའི་ཕྱིར། ཟེར།
གསུམ་པ་རུང་བའི་མཚན་ཉིད་ནི། མཚོ་ཊཱིཀ་གཞི་སྟོད་འདི་ཐད་ཤོག ༥༥༧ ལས།
ཕྱི་རོལ་གྱི་དངོས་པོ་ས་བོན་ནམ་སྐྱེ་བ་གང་ཡང་རུང་བའི་ཆོས་ཡོད་པ་ལ། རྟེན་གྱི་ཆ་ནས་
རྐྱེན་དང་མི་ལྡན་པའི་བསྙེན་རྫོགས་ཀྱིས་འཇོམས་པར་བྱེད་པ་ལ་ཉེས་མེད་ཀྱི་བཅས་པའི་ས་
མཚམས་འཛིན་བྱེད་ཉིད་ཡིན་པའོ། །ཞེས་གསུངས་སོ། །
བཞི་པ་སྒྲ་བཤད་ནི། བསྙེན་རྫོགས་ཀྱིས་ས་བོན་ནམ་སྐྱེ་བ་འཇོམས་པར་རུང་བ་བྱས་
པས་དེ་སྐད་ཅེས་བརྗོད་དོ། །
ལྔ་པ་རུང་བ་ཇི་ལྟར་བྱ་ཚུལ་ནི། 
སྡོམ་ལས།
བསྡུས་དོན་ལྔ་སྟེ་གཞིའི་ཆོས་གསུམ། ། །
ས་བོན་མཚན་ལྡན་མ་ཉམས་པ།
རུང་བ་བྱས་དང་མ་འབྲེལ་བའོ། །
རྟེན་ནི་མ་རྫོགས་རྣམས་ཀྱིས་ཏེ། ། 

རྫོགས་བས་མེས་རུང་བྱས་པ་ཡིས། ། 
ས་བོན་སྐྱེ་འཇིག་ལྟུང་ཁེགས་ཀྱང༌། །
རྗེན་བཙོས་ཉེས་པར་འགྱུར་ཞེས་གསུངས། །
མེས་རུང་སྤྱི་ཡི་ཚུལ་གྱིས་ཀྱང༌།
རུང་ལ་གཞན་རྣམས་སོ་སོ་རུ།
་རེ་རེ་ནས་དགོས་བསམ་པ་ནི། ། 
རྙིད་པ་མ་གཏོགས་གཞན་རྣམས་ལ།
ཀུན་སློང་དགོས་ཞེས་མཚོ་ཊཱིཀ་གསུངས། །
འཇིག་རྒྱུ་ས་བོན་མིན་འགྱུར་དང༌། ། 
སྐྱེ་གཞན་མིན་པར་གྱུར་པ་དང༌།
གཞི་ཆོས་མི་ལྡན་དུ་གྱུར་པའོ། ། 
ཞེས་གསུངས་པ་ལྟར་རོ། །སྨན་ཕྱི་མ་གསུམ་ལ་རུང་ཆུ་གདབ་ཚུལ་ཡང་མཚོ་ཊཱིཀ་ལས་
གསུངས་པ་ལྟར་ཤེས་པར་བྱའོ། །
གཉིས་པ། འཕྱ་བའི་ལྟུང་བྱེད་འཆད་པ་ལ། གླེང་གཞི་ནི། རྒྱལ་པོའི་ཁབ་ཏུ་མཛའ་
བོ་དང་ས་ལས་སྐྱེས་གཉིས་ཀྱིས་ཞལ་ཏ་བ་ལ་འཕྱ་བ་ལས་བསླབ་པ་འདི་བཅས་སོ། །དགག་
བྱ་ནི། རང་རིགས་ཀྱིས་སེམས་བདེར་གནོད་པའོ། །
ངོ་ཏི་ནི། 
སྡོམ་ལས། 
ངོ་བོ་དགེ་འདུན་ལས་བྱེད་པའི། ། 
གང་ཟག་བཅུ་གཉིས་གང་རུང་ལ། །

མིང་ནས་སྨོས་ཏེ་མངོན་སུམ་དུ། ། 
ཐོས་པར་འཕྱ་བའམ་ཟུར་གྱིས་ནི། ། 
གཞོགས་འཕྱས་བྱས་པ་དོན་གོ་བའོ། ། 
ཞེས་སོ། །
ཡན་ལག་ལ། གཞི་དང་། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་ལ་འཕྱ་བའི་ཡུལ་ནི། དགེ་སློང་ཆོས་དྲུག་ལྡན་དང་། དགེ་འདུན་གྱི་ཞལ་ཏ་བ་
ཡིན་པ་དང༌། རང་ལ་ཟས་སོགས་དམན་པ་བཏབ་པ་པོ་མ་ཡིན་པའོ། །གང་གིས་འཕྱ་
བའི་རྟེན་ནི། ངན་པའི་གྲངས་སུ་བགྲངས་པའོ། །བསམ་པ་ལ་འདུ་ཤེས་དང་ཀུན་སློང་
གཉིས་སོ། །སྦྱོར་བ་ནི་ངག་མཚན་ཉིད་ལྔ་ལྡན་གྱིས་འཕྱ་བར་ཞུགས་པའོ། །མཐར་ཐུག་
ནི་ཕ་རོལ་བོས་དོན་གོ་བའོ། །
སྐབས་འདིར་དགེ་འདུན་ལས་བྱེད་པ་བཅུ་གཉིས་གསུངས་པ་ནི། ཊཱིཀྐ་ལས།
གནས་ཁང་ཟས་ལ་བསྐོ་བ་གཉིས། །
ཐུག་པ་བག་ཚོས་འབྲིམ་པ་གཉིས། །
ཕྲན་ཚེགས་འབྲིམ་པར་བྱེད་པ་དང༌། ། །
སྣོད་སྤྱད་གྲུབ་དང་གོས་ཀྱི་གཉིས།
དབྱར་གྱི་རས་ཆེན་སྦེད་དང་འགྱེད། །
མངགས་ཞུགས་པ་དང་མཛེས་ཆོས་ཏེ། །
ངོ་ནི གང་ཟག་བཅུ་དང་གཉིས་པོ་དག །
སྟོན་པས་ཡང་དག་བཤད་པ་ཡིན། །
ཞེས་སོ། །

གསུམ་པ། བསྒོ་བ་རྣ་ལ་གཟོན་པའི་ལྟུང་བྱེད་འཆད་པ་ལ། གླེང་གཞི་ནི། ཀོའུ་
ཤམ་བྷིའི་ཡུལ་དུ་འདུན་པས་བསྒོ་བ་རྣ་ལ་གཟོན་པ་ལས་བསླབ་པ་འདི་བཅས་སོ།
བྱ་ནི། རང་རིགས་ཀྱི་སེམས་བདེར་གནོད་པའོ། ། 
ངོ་ཏི་ནི། 
སྡོམ་ལས།
ངོ་བོ་རང་ལ་ཆོས་ལྡན་གྱིས། །
ཚིག་གིས་བསྒོ་བའི་དགེ་སློང་ལ། ། 
ལན་ལོག་སྨྲས་ཏེ་དོན་གོ་བའོ། ། 
ཞེས་སོ། །
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་གི་ཚིག་ལ་ལན་ལོག་སྨྲ་བའི་ཡུལ་ནི་དགེ་སློང་ཆོས་དྲུག་ལྡན་ནོ། །ཚིག་ལ་ལན་
ལོག་སྨྲ་བའི་གཞི་ནི། རང་ལ་ཆོས་དང་ལྡན་པར་བསྒོ་བའམ་དོན་གང་ཡང་རུང་བ་དྲིས་
པ་པོའོ། །བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་བ་ནི་ངག་མཚན་ཉིད་ལྔ་
ལྡན་གྱིས་ལན་ལོག་སྨྲ་བར་ཞུགས་པའོ། །མཐར་ཐུག་ནི་ཕ་རོལ་པོས་དོན་གོ་བའོ། །
བཞི་པ། གནས་མལ་མ་བསྡུས་པར་འགྲོ་བའི་ལྟུང་བྱེད་འཆད་པ་ལ། གླེང་གཞི་ནི།
མཉན་ཡོད་དུ་དགེ་སློང་གིས་དགེ་འདུན་གྱི་གནས་མལ་མ་བསྡུས་པ་ལས་བསླབ་པ་འདི་བཅས་
སོ༑ ༑དགག་བྱ་ནི། དགེ་འདུན་གྱི་གནས་མལ་ཆུད་ཟོད་པའོ། །
ངོ་ཏི་ནི།
སྡོམ་ལས།
ངོ་བོ་དགེ་འདུན་གནས་མལ་ནི། །

མ་བསྡུས་བླ་གབ་མེད་པ་རུ། ། 
བཞག་སྟེ་ཕན་ཕུན་གྱུར་པའམ། ། 
བཞི་བཅུ་རྩ་དགུའི་འདོམ་འདས་པའོ། །
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ དངོས་པོ་ནི་དགེ་འདུན་དབང་བའི་གནས་མལ་ཡིན་པ་དང༌། ཕན་ཕུན་དུ་གྱུར་པའི་
ཉེན་ཅན་ཡིན་པ་དང་། རུང་བ་དང་། ཚད་དང་ལྡན་པའོ། །གང་དུ་བཞག་པའི་གནས་
ནི༑ ཕན་ཕུན་དུ་འགྱུར་བའི་ཉེན་ཅན་གྱི་གནས་སོ། །གང་གིས་འཇོག་པའི་རྟེན་ནི། རང་
ངམ་བསྐོས་པས་བཞག་པ་དང་། བརྟུལ་བ་བྱས་སམ་བྱེད་དུ་བཅུག་པ་མ་ཡིན་པ་དང་། བར་
ཆད་ཀྱི་རྐྱེན་དང་མི་ལྡན་པ་དང་། བཅོལ་བའི་དགེ་སློང་མེད་པའོ། །བསམ་པ་ལ་འདུ་
ཤེས་དང་ཀུན་སློང་གཉིས་སོ། །སྦྱོར་བ་ནི། གནས་དེར་གནས་མལ་གྱི་ནར་འཇོག་པའམ།
དེའི་ཉེ་འཁོར་ལས་འདོམ་བཞི་བཅུ་རྩ་དགུ་འདའ་བ་ལ་ཞུགས་པའོ། །མཐར་ཐུག་ནི། གནས་
མལ་ཕན་ཕུན་དུ་གྱུར་པའམ་དེའི་ཉེ་འཁོར་ལས་འདོམ་བཞི་བཅུ་རྩ་དགུ་འདས་པའོ། །
ལྔ་པ། རྩ་གདིང་མ་བསྡུས་པའི་ལྟུང་བྱེད་འཆད་པ་ལ། གླེང་གཞི་ནི། མཉན་ཡོད་
དུ་དགེ་སློང་རྒན་གཞོན་གཉིས་ཀྱིས་རྩ་གདིང་མ་བསྡུས་པ་ལས་བསླབ་པ་འདི་བཅས་སོ།།
དགག་བྱ་ནི། དགེ་འདུན་གྱི་ལོངས་སྤྱོད་ལ་གནོད་པའོ། ། 
ངོ་ཏི་ནི། 
སྡོམ་ལས།
དགེ་འདུན་གནས་དེར་རྩ་འམ་གཞན། །

ལོ་མའི་གདིང་བ་རང་ངམ་གཞན། ། 
བསྐོ་པས་བཏིང་བ་མ་བསྡུས་པར།  །
ཕན་ཕུན་གྱུར་རམ་འདོམ་ཞེ་དགུ ། 
ཏི་ནི འདས་པ་ལས་གྱུར་དངོས་གཞི་འོ། 
ཞེས་སོ།།
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གནས་ནི་དགེ་འདུན་དབང་བའི་གནས་ཡིན་པ་དང་། གནས་ཀྱི་ངོ་བོར་གྲུབ་པ་དང༌།
སྤྱོད་ལམ་བཞི་ཤོང་པ་དང༌། ཕན་ཕུན་དུ་གྱུར་པའི་ཉེན་ཅན་ཡིན་པའོ། །དངོས་པོ་ནི།
རྩ་འམ་ལོ་མའི་གདིང་བ་ཡིན་པ་དང༌། རུང་བ་དང་། ཚད་ལྡན་ཡིན་པའོ། །རྟེན་ནི་རང་
ངམ་བསྐོས་པས་གདིང་བར་བྱས་པ་དང་། བརྟུལ་བ་བྱས་སམ་བྱེད་དུ་བཅུག་པ་མ་ཡིན་
པ་དང་། བར་ཆད་ཀྱི་རྐྱེན་དང་མི་ལྡན་པ་དང་། བཅོལ་བའི་ཡུལ་མེད་པའོ། །བསམ་པ་
ལ་འདུ་ཤེས་དང་ཀུན་སློང་གཉིས་སོ། །སྦྱོར་བ་ནི། གནས་དེར་གྱི་ནར་བོར་བ་ཞུགས་
པའམ་འདོམ་བཞི་བཅུ་རྩ་དགུ་འདའ་བར་ཞུགས་པའོ། །མཐར་ཐུག་ནི། གནས་དེར་གྱི་
ནར་བོར་ཏེ་ཕན་ཕུན་དུ་གྱུར་པའམ་དེའི་ཉེ་འཁོར་ནས་འདོམ་བཞི་བཅུ་རྩ་དགུ་འདས་པའོ།།
དྲུག་པ། སྐྲོད་པའི་ལྟུང་བྱེད་འཆད་པ་ལ། གླེང་གཞི་ནི། མཉན་ཡོད་ན་འཆར་
ཀས་རི་བྲག་གི་གཙུག་ལག་ཁང་ནས་དགེ་སློང་བསྐྲད་པ་ལས་བསླབ་པ་འདི་བཅས་སོ། །དགག་
བྱ་ནི། རང་རིགས་ལ་གནོད་པའོ། །
ངོ་ཏི་ནི།
སྡོམ་ལས།
ངོ་བོ་དགེ་འདུན་དབང་བ་ཡི། ། 

གནས་ནས་ཕན་པའི་རྐྱེན་མེད་པར། །
རང་ངམ་བསྐོས་པས་དགེ་སློང་གཞན། །
བསྐྲད་དེ་ཉེས་འཁོར་འདས་བའོ། །་
ཞེས་སོ། །
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ་གང་སྐྲོད་པའི་ཡུལ་ནི། དགེ་སློང་ཆོས་དྲུག་ལྡན་དང་། ཕན་པའི་རྐྱེན་ཅན་མ་ཡིན་པ་
འོ༑ ༑གང་ནས་སྐྲོད་པའི་གནས་ནི། དགེ་འདུན་དབང་བའི་གནས་ཡིན་པ་དང་། གནས་
ཀྱི་ངོ་བོར་གྲུབ་པ་དང་། སྤྱོད་ལམ་བཞི་ཤོང་པའོ། །བསམ་པ་ལ་འདུ་ཤེས་དང་ཀུན་སློང་
གཉིས་སོ། །སྦྱོར་བ་ནི་རང་ངམ་བསྐོས་པས་སྐྲོད་པར་ཞུགས་པའོ། །མཐར་ཐུག་ནི་གནས་
དེའི་ཉེ་འཁོར་ལས་འདས་པའོ། །
སྐབས་འདིར། ཁ་ཅིག་གིས་གནས་མལ་མ་བསྡུས་པ་ཆོས་ཅན། གནས་ལས་གྱུར་
པའི་ལྟུང་བ་ཡིན་པར་ཐལ། གཞིའི་ཡན་ལག་ལ། གནས་མལ་གང་དུ་བཞག་པའི་གནས་
ཞེས་གཞིའི་ཡན་ལག་ལ་གནས་བགྲངས་པར་གསུངས་པའི་ཕྱིར། དཔེར་ན། བསྐྲད་པའི་
ལྟུང་བྱེད་འདི་བཞིན་ནོ། །འདོད་མི་ནུས་ཏེ། གཤམ་དུ་སྤྱིར་བསྟན་སྐབས་སུ། སྡོམ་
ལས༑
སྤྱོད་ལམ་བཞི་ཤོང་གནས། ། 
དགོས་པ་ཁང་པ་ཁང་ཆེན་དང་། ། 
སྐྲོད་གདིང་ཕྱི་གནོན་འབྱུང་འདུག་གནས། །
རིམ་ལྷག་ནུབ་ལྷག་སྤངས་དང་བསྙིལ། ། 

བུད་མེད་དང་ཉལ་དུས་མིན་འགྲོ། ། 
གྲོང་རྒྱུ་ཕོ་བྲང་འགྲོ་བ་དང༌། ། 
སོ་སོར་བཤགས་པ་དང་པོ་སྟེ། །
བཅུ་དྲུག་མཚོ་ཊཱིཀ་བཅུ་གསུམ་གསུངས། །
ཞེས་པའི་ནང་དུ་གནས་མལ་མ་བསྡུས་པ་མ་བགྲངས་པའི་ཕྱིར། ཟེར། འདི་ལ། འགའ་
རེས༑ སྐྱོན་མེད་དེ། གནས་མལ་མ་བསྡུས་པ་འདིར་སྤྱིར་གནས་ལས་གྱུར་པའི་ལྟུང་བ་
ཡིན་ཀྱང་འདིའི་གནས་ལ་སྤྱོད་ལམ་བཞི་ཤོང་མི་དགོས་པས་མ་བགྲངས་ལ། གནས་གྱུར་
བཅུ་དྲུག་པོ་ནི། སྤྱོད་ལམ་བཞི་ཤོང་པའི་གནས་ཀྱི་དབང་དུ་བྱས་སོ། །ཟེར། དེ་ལ། ལ་
ལས༑ དེ་ཡང་མི་འཐད་པར་ཐལ། གནས་གྱུར་བཅུ་དྲུག་པོ་གང་རུང་གི་གནས་ལ་སྤྱོད་
ལམ་བཞི་ཤོང་ཡིན་པས་མ་ཁྱབ་པའི་ཕྱིར་ཏེ། མཚོ་ཊཱིཀ་ལས། གནས་གྱུར་བཅུ་གསུམ་
གསུངས་པ་དེ། བཅུ་དྲུག་གི་ནང་ནས་བུད་མེད་དང་ལྷག་ཅིག་ཉལ་བ་དང་། དབེན་པར་
འདུག་པ་དང༌། འགྲེང་བ་གསུམ་ལ་སྤྱོད་ལམ་བཞི་ཤོང་མི་དགོས་པས་དེ་གསུམ་དོར་ཏེ་
བཅུ་གསུམ་བགྲངས་པ་ཡིན་པའི་ཕྱིར། དེར་ཐལ། དེ་གསུམ་ལ་སྤྱོད་ལམ་བཞི་ཤོང་མི་
དགོས་པའི་ཕྱིར་ཏེ། སྤྱིར་བསྟན་གྱི་སྡོམ་ལས།
དམིགས་བསལ་ལྷན་ཅིག་ཉལ། །འདུག་འགྲེང་གསུམ་ལ་དངོས་གཞི་བྱུང༌། །
ཞེས་དེ་གསུམ་ལ་སྤྱོད་ལམ་བཞི་ཤོང་མིན་ཡང་དངོས་གཞི་འབྱང་བར་གསུངས་པའི་ཕྱིར།
ཟེར་བས་དཔྱད་པར་བྱའོ།
བདུན་པ། ཕྱི་གནོན་བྱེད་པའི་ལྟུང་བྱེད་འཆད་པ་ལ། གླེང་གཞི་ནི། མཉན་ཡོད་
དུ་འཆར་ཀས་རི་བྲག་གི་གཙུག་ལག་ཁང་དུ་ཕྱི་གནོན་བྱས་པ་ལས་བསླབ་པ་འདི་བཅས་སོ།།
དགག་བྱ་ནི། རང་རིགས་ལ་གནོད་པའོ། །

ངོ་ཏི་ནི། 
སྡོམ་ལས།
 ངོ་བོ་དགེ་འདུན་དབང་བ་ཡི། ། 
གནས་དེར་སྔར་ཞུགས་དགེ་སློང་ལ། ། 
མཐོ་འཚམ་བསམ་པས་ཕྱི་གནོན་བྱས།    །
ཞེས་སོ། །
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ་གང་ལ་ཕྱི་གནོན་བྱེད་པའི་ཡུལ་ནི། དགེ་སློང་ཆོས་དྲུག་ལྡན་པ་དང་། རང་བས་སྔར་
ཞུགས་པ་དང་། ཕན་པའི་རྐྱེན་ཅན་མ་ཡིན་པའོ། །གང་དུ་ཕྱི་གནོན་བྱེད་པའི་གནས་ནི།
དགེ་འདུན་གྱི་གནས་ཡིན་པ་དང་། གནས་ཀྱི་ངོ་བོར་གྲུབ་པ་དང༌། སྤྱོད་ལམ་བཞི་ཤོང་
པའོ༑ ༑བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་བ་ནི། ཕྱི་གནོན་བྱེད་
པར་ཞུགས་པའོ། །མཐར་ཐུག་ནི། ཕྱི་གནོན་བྱས་པའོ། །ཕྱི་གནོན་བྱེད་པའི་ལྟུང་བྱེད་
ལ༑ དགེ་འདུན་གྱི་གནས་སུ་སྔར་ཞུགས་པ་ལ་ལུས་ཀྱི་མཐོ་འཚམ་པས་ཕྱི་གནོན་བྱེད་པ་
འདི་ནི་དཔེ་མཚོན་ཙམ་དུ་གསུངས་ལ། དེ་ལས་གཞན་དགེ་འདུན་གྱི་གནས་སུ་ལུས་དང་
ངག་གིས་དགེ་སློང་གཞན་ལ་མཐོ་འཚམ་པས་ཕྱི་གནོན་བྱེད་པའི་ལྟུང་བྱེད་གཞན་ཡང་ཡོད་
དེ༑ མཚོ་ཊཱིཀ་འདི་ཐད་ལས། མཐོ་འཚམ་ཀྱི་ལྟུང་བ་གཞན་བསྟན་པ་ནི། ལུས་ཀྱི་ཕྱི་
གནོན་བྱེད་པ་དེ་ནི་དཔེ་སྟེ་མཐོ་འཚམ་པར་འདུན་པས་དགེ་སློང་ལ་ངག་གིས་མཐོ་འཚམ་
པ་དང་ལུས་ཀྱིས་མཐོ་འཚམ་པ་གཞན་དག་ཀྱང་ཊཱིཀྐ་ལས་བསླབ་པའི་གཞི་འདིར་གཏོགས་
པའི་ལྟུང་བྱེད་ཡིན་ནོ། །ཞེས་བཤད་དོ། །ཞེས་གསུངས་པའི་ཕྱིར། ཕྱི་གནོན་གཞན་
དག་དེ་གང་ཡིན་ཞེ་ན། དེ་དག་ཀྱང་དེ་ཉིད་ལས། འདི་ནི་རྣམ་འབྱེད་ལས། 

ངན་དང་གསོད་དང་གྲང་དྲོ་དང༌། །
ཆོལ་བཟངས་དང་ནི་བཀྲུ་སྨན་དང༌། ། 
རྣལ་འབྱོར་མཐུན་དང་ཁ་ཏོན་དང་། ། 
འཇིགས་དང་བཅས་དང་འཇིགས་མེད་པའོ། ། 
ཞེས་གསུངས་པ་དང་སྦྱར་རོ། །ཞེས་གསུངས་པ་ལྟར་ཡིན་ནོ། ། 
ངན་དང་ཞེས་པ་ནི་ཟས་ངན་པ་ཟས་པས་ཁ་བཏོན་མི་ནུས་པར་བསམ་གཏན་བྱེད་པ་
ལ་ནན་གྱིས་ཁ་བཏོན་བྱེད་བཅུག་པ་དང་། གསོད་དང་ཞེས་པས་ཟས་གསོད་པ་བཟོས་པས་
ཁ་བཏོན་བྱེད་ནུས་པ་ལ་ནན་གྱིས་བསམ་གཏན་བྱེད་བཅུག་པ་དང་། གྲང་དང་ཞེས་པས་
གྲང་དུས་གསོ་ཁང་དུ་སྡོད་པ་ལ་ནན་གྱིས་གྲང་སར་སྡོད་བཅུག་པ་དང་། དྲོ་དང་ཞེས་པས་
ཚ་དུས་གྲང་སར་སྡོད་པ་ལ་ནན་གྱིས་དྲོ་སར་འདུག་བཅུག་པདང་། ཆོལ་བཟངས་དང་ཞེས་
པས་རང་གིས་བཤང་གཅི་བྱས་པའི་ས་བཙོག་པར་གྱུར་པ་གཞན་ལ་མ་རུང་བར་བྱེད་པའི་ཡ་
ལ་འགེལ་བ་དང༌། གཞན་དག་ནད་འདྲི་བ་སོགས་བྱེད་དུ་འོངས་བ་ལ་རང་ཉིད་ཀྱིས་བསྐྲུ་སྨན་
ལས་རིལ་བཅོས་ནས་དེས་འཁྲུས་བྱེད་དུ་བཅུག་པའོ། །རྣལ་འབྱོར་མཐུན་དང་ཞེས་པ་ནི་རྣལ་
འབྱོར་བྱེད་དུ་འོངས་བ་ལ་ངལ་རྩོལ་གྱི་ལས་བྱེད་བཅུག་པ་དང་། ཁ་བཏོན་དང་ཞེས་པ་ལ། ཁ་
བཏོན་སློབ་ཏུ་འོངས་པ་ལ་ངལ་རྩོལ་གྱི་ལས་བྱེད་བཅུག་པའོ། །འཇིགས་བཅས་ཅེས་པ་འཇིགས་
པ་དང་བཅས་པར་སྒོ་རྒྱབ་ཏུ་མི་བཅུག་པའོ། །འཇིགས་མེད་ཅེས་འཇིགས་པ་མེད་སར་སྒོ་བརྒྱབ་
སྟེ་ཕྱིར་མི་གཏོང་བ་བཅས་སོ། །འདི་དག་ནི་འདུལ་འཛིན་གྱི་བསླབ་བྱ་ཆེན་མོ་ལྟར་བཀོད་པའོ།།
 སྐབས་འདིར། ཕྱི་གནོན་གྱི་དོན་ནི། རིན་ཕྲེང་འདི་ཐད་ཤོག ༣༧༩ ལས། གཞན་
གནས་པའི་གནས་སུ་གཞན་དེ་མ་དད་བཞིན་དུ་འདུག་པ་སྟེ་ཟིལ་གྱིས་གནོན་པའོ། །ཞེས་
བདུན་པ་ས་བསྐྱུར་པར། ལག་གསུམ སིདྷམསགསུངས་པ་ལྟར་རོ། །

བརྒྱད་པ། རྩ་བ་འབྱུང་བའི་ལྟུང་བྱེད་འཆད་པ་ལ། གླེང་གཞི་ནི། མཉན་ཡོད་དུ་
ཉེ་དགས་རི་བྲག་གི་གཙུག་ལག་ཁང་གི་ཐོག་ཏུ་ཁྲིའི་རྐང་པ་ཤུགས་ཀྱིས་མནན་པས་ཐོག་བརྟོལ་
བ་ལས་བསླབ་པ་འདི་བཅས་སོ། །དགག་བྱ་ནི། དགེ་འདུན་གྱི་ལོངས་སྤྱོད་ལ་གནོད་པའོ།།
ངོ་ཏི་ནི། 
སྡོམ་ལས། 
ངོ་བོ་དགེ་འདུན་དབང་བ་ཡི། ། 
གནས་ཆོས་གསུམ་ལྡན་སྟེང་གི་ཐོག ། 
རྩ་བ་འབྱུང་བའི་གནས་སྐབས་བཅས། ། 
མནན་འོས་རྩ་བ་ཕུར་བུ་ལྟའི། ། 
སྟེང་དུ་འདུག་པའམ་ཉལ་ལས་གྱུར། །
ཞེས་སོ། །
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་དུ་འདུག་པའི་གནས་ནི། དགེ་འདུན་དབང་བའི་གནས་ཡིན་པ་དང༌། གནས་
ཀྱི་ངོ་བོར་གྲུབ་པ་དང་། སྤྱོད་ལམ་བཞི་ཤོང་པ་དང༌། སྟེང་གི་ཐོག་ཡིན་པ་སྟེ་ཆོས་བཞི་
ལྡན་ནོ། །གང་ལ་འདུག་པའི་དངོས་པོ་ནི། མནན་པར་འོས་པའི་རྩ་བ་ཕུར་བུ་ལྟ་བུ་ཡིན་
པ་དང༌། གྱེན་དུ་བཟློག་པ་དང༌། རྐང་རྟེན་བཅུག་པ་མ་ཡིན་པ་འོ། །བསམ་པ་ལ་འདུ་
ཤེས་དང་ཀུན་སློང་གཉིས་སོ། །སྦྱོར་བ་ནི། མནན་པར་ཞུགས་པའོ། །མཐར་ཐུག་ནི།
སྟེང་དུ་འདུག་པའམ་ཉལ་བའོ། ། །
དགུ་པ། དུད་འགྲོ་འདེབས་པའི་ལྟུང་བྱེད་འཆད་པ་ལ། གླེང་གཞི་ནི་ཡུལ་ཀོའུ་ཤམ་

བྷིར་འདུན་པས་སྲོག་ཆགས་དང་བཅས་པའི་ཆུ་ལ་འདེབས་པ་ལས་བསླབ་པ་འདི་བཅས་སོ།།
དགག་བྱ་ནི། དུད་འགྲོའི་སྲོག་ལ་གནོད་པའོ། །
ངོ་ཏི་ནི།
སྡོམ་ལས། 
ངོ་བོ་རང་གཞན་ཐུན་མོང་ངམ། །
 གཞན་ཉིད་ཆེད་དུ་ཆུ་ཤིང་སོགས། ། 
སྲོག་ཆགས་བཅས་ལ་དུད་འགྲོའི་སྲོག ། ལུ
 ལྟོས་མེད་བསམ་པས་སྤྱད་པ་ལས། ། 
དུད་འགྲོ་ཤི་བ་ལས་གྱུར་པའོ། ། 
ཞེས་སོ། །
ཡན་ལག་ལ། གཞི་དང་། བསམ་པ། སྦྱོར་བ་མཐར་ཐུག་སྟེ་བཞི་ལས། གཞི་ལ་
ཆོས་གསུམ་ལྡན་ཏེ་དུད་འགྲོའི་སྐྱེས་གནས་སུ་གཏོགས་པ་དང་། ཐ་མལ་པའི་མིག་ལ་སྣང་
བ་དང༌། སའམ་ཆུ་དང་བཅས་པའི་གཞི་དང་བཅས་པའོ། །བསམ་པ་ལ་འདུ་ཤེས་དང་
ཀུན་སློང་གཉིས་སོ། །སྦྱོར་བ་ནི་རང་ངམ་བསྐོས་པས་སྲོག་ཆགས་དང་བཅས་པ་ལ་སྤྱོད་
པར་ཞུགས་པའོ། །མཐར་ཐུག་ནི་དེའི་རྐྱེན་གྱིས་དུད་འགྲོ་ཤི་བའོ། ། 
བཅུ་པ། རིམ་ལྷག་གི་ལྟུང་བྱེད་འཆད་པ་ལ། གླེང་གཞི་ནི། ཀོའོ་ཤམ་བྷིར་དྲུག་
སྡེས་ཉིན་གཅིག་ལ་གཙུག་ལག་ཁང་གསུམ་བརྩེགས་པ་ལས་བསླབ་པ་འདི་བཅས་སོ། །དགག་
བྱ་ནི་གཙུག་ལག་ཁང་འཇིག་པ་དང་དོན་དང་བྱ་བ་མང་བས་སོ། ། 

ངོ་ཏི་ནི།  
སྡོམ་ལས། 
ངོ་བོ་གཙུག་ལག་ཁང་བརྩིགས་ཚེ། ། 
ཉིན་གཅིག་ཕ་གུ་རིམ་གསུམ་ལས། ། 
ལྷག་པའམ་མ་ལྷག་ཉིན་གཞན་ལ། །
འཇིམ་མེད་བརྩིགས་པ་ལས་གྱུར་བའོ། ། 
ཡན་ལག་ལ། གཞི་དང༌། བསམ་པ། སྦྱོར་བ་དང་། མཐར་ཐུག་སྟེ་བཞི་ལས།
གཞི་ལ། གང་རྩིག་པའི་གནས་ནི། རྩིག་རྨང་ཡན་ཆད་ཡིན་པ་དང་། སྤྱོད་ལམ་བཞི་
ཤོང་པ་དང༌། ཕལ་ཆེར་གཡོགས་ཤིང་བསྐོར་བ་དང༌། བྱེད་འཕྲོ་གཞིའི་སེལ་གཏོགས་
མིན་པའོ། །གང་གི་ཚེ་རྩིག་པའི་དུས་ནི། སྤྱིར་བཏང་ལ་ཉི་མ་གཅིག་ཡིན་པའོ། །གསུམ་
པ་གང་གིས་རྩིག་པའི་དངོས་པོ་ནི། འཇིག་པའི་ཉེན་ཅན་སོ་མ་བཏང་བའི་ཕ་གུའོ། །བཞི་
པ་གང་གིས་རྩིག་པའི་རྟེན་ནི། ཆར་ཆུ་སྐྱོབ་པའི་གཡོགས་པ་མ་བྱས་པ་དང་སྦྱིན་བདག་གི་
ཚིག་གིས་དབང་མེད་པ་མ་ཡིན་པའོ། །བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་
བ་ནི་རང་ངམ་བསྐོས་པས་ཕ་གུ་རིམ་པ་གསུམ་ལས་ལྷག་པར་བརྩིག་པར་ཞུག་པའོ། །མཐར་
ཐུག་ནི་རིམ་པ་གསུམ་ལས་ལྷག་པ་སྟེ་རིམ་པ་བཞི་པ་བརྩིགས་པའོ། །
ལྟུང་བྱེད་འབའ་ཞིག་པ་བཅུ་ཚན་གསུམ་པ་འཆད་པ་ལ། 
སྡོམ་ལས།
མ་བསྐོས་ཉི་མ་ནུབ་པ་དང༌། ། 
ཟས་དང་ཆོས་གོས་གཉིས་དག་དང༌།

དོན་མཐུན་གྲུ་དང་དབེན་པ་གཉིས།
དགེ་སློང་མ་ཡིས་སྦྱོར་བཅུག་པའོ། ། ཞེས་པའོ། ། 
དེ་ལ་དང་པོ། དགེ་སློང་མའི་སྟོན་པར་མ་བསྐོས་པར་ཆོས་སྟོན་པའི་ལྟུང་བྱེད་འཆད་
པ་ལ། གླེང་གཞི་ནི། མཉན་ཡོད་དུ་དྲུག་སྡེས་མ་བསྐོས་པར་དགེ་སློང་མ་ལ་ཆོས་སྟོན་པ་
ལས་བསླབ་པ་འདི་བཅས་སོ། །དགག་བྱ་ནི། ཆགས་པའི་རྒྱུར་འགྱུར་བའོ། །
ངོ་ཏི་ནི། 
སྡོམ་ལས། 
ངོ་བོ་དགེ་སློང་མའི་སྟོན་པར། ། 
ཚུལ་བཞིན་བསྐོས་པ་མ་ཡིན་པས། ། མ་
ལ་ཆོས་སྟོན་ལས་གྱུར་པའོ། 
ཞེས་སོ། །
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་གོ །གཞི་ལ་གང་ལ་
སྟོན་པའི་ཡུལ་ནི། ལྟ་བ་མཐུན་པ་དང་ཐ་སྙད་གསུམ་ལྡན་དང་། ལུས་ཐ་མལ་དུ་གནས་
པ་དང་། མཚན་བསྟེན་དུ་རུང་བ་སྟེ་ཆོས་དྲུག་ལྡན་ནོ། །འདི་ནི་དགེ་སློང་ཆོས་བདུན་
ལས་ཉེ་དུ་མ་ཡིན་པ་མ་གཏོགས་པའོ། །གང་བསྟན་པའི་ཆོས་ནི། སངས་རྒྱས་ཀྱི་བཀའ་
འམ་དེའི་དགོངས་འགྲེལ་བསྟན་བཅོས་དང༌། ཚིག་བཞིར་ལོངས་པའོ། །གང་གིས་སྟོན་
པའི་རྟེན་ནི། དགེ་སློང་མའི་སྟོན་པར་མ་བསྐོས་བ་དང་། ཆོས་བླ་མའི་མཐུ་དང་མི་ལྡན་
པ་དང༌། དགེ་འདུན་དུ་མ་ལོངས་པའོ། །བསམ་པ་ལ་འདུ་ཤེས་དང་ཀུན་སློང་ངོ༌། །སྦྱོར་

བ་ནི། ངག་མཚན་ཉིད་ལྔ་ལྡན་གྱིས་ཆོས་སྟོན་པར་ཞུགས་པའོ། །མཐར་ཐུག་ནི་དགེ་སློང་
མས་དོན་གོ་བའོ། །
གཉིས་པ། ཉི་མ་ནུབ་ཀྱི་བར་དུ་ཆོས་སྟོན་པའི་ལྟུང་བྱེད་འཆད་པ་ལ། གླེང་གཞི་
ནི༑ མཉན་ཡོད་དུ་དགའ་བྱེད་ཀྱིས་ཉི་མ་ནུབ་ཀྱི་བར་དུ་དགེ་སློང་མ་ལ་ཆོས་སྟོན་པ་ལས་
ལྟུང་བྱེད་དུ་གྱུར་པའོ། །དགག་བྱ་ནི། ཆགས་པའི་རྐྱེན་དུ་འགྱུར་བའོ། ། ་པ་དང་།
ངོ་ཏི་ནི། 
སྡོམ་ལས། 
ངོ་བོ་མ་ལ་ཉི་ནུབ་བར། །
 ཆོས་སྟོན་ལས་གྱུར་དངོས་གཞི་འོ། །
ཞེས་སོ། ། 
ཡན་ལག་ལ། གཞི་དང་། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ་གང་ལ་བསྟན་པའི་ཡུལ་ནི། དགེ་སློང་མ་ཆོས་དྲུག་ལྡན་སྔར་བཞིན་ནོ། །གང་བསྟན་
པའི་ཆོས་ནི། སྔར་བཞིན་ནོ། །གང་གི་ཚེ་བསྟན་པའི་དུས་ནི། ཉི་མ་ནུབ་པའི་དུས་ཡིན་
པ་དང་མཚན་ཐོག་ཆོས་བསྟན་པའི་དུས་མ་ཡིན་པའོ། །གང་དུ་བསྟན་པའི་གནས་ནི། འཇིགས་
པའི་ཉེན་མེད་ཡིན་པའོ། །བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་བ་ནི་
ཆོས་སྟོན་པར་ཞུགས་པའོ། །མཐར་ཐུག་ནི་དགེ་སློང་མས་དོན་གོ་བའོ། །
གསུམ་པ། ཟས་ཅུང་སྐུར་འདེབས་ཀྱི་ལྟུང་བ་འཆད་པ་ལ། གླེང་གཞི་ནི། མཉན་
ཡོད་དུ་ཉེ་དགས་ཟས་ཅུང་ཟད་ཙམ་གྱི་ཕྱིར་ཆོས་སྟོན་ཞེས་སྐུར་བ་གདབ་པ་ལས་བསླབ་པ་
འདི་བཅས་སོ། །དགག་བྱ་ནི་རང་རིགས་ཀྱི་སེམས་བདེར་གནོད་པའོ། །

ངོ་ཏི་ནི།
སྡོམ་ལས། མ་ཡིས་རབ་དག་ག
ངོ་བོ་དགེ་སློང་ཟས་སོགས་ཆེད། ། 
དེ་ལྟར་བསྟན་ཅེས་སྐུར་འདེབས་པའོ། ། 
ཞེས་སོ། ། 
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་ལ་སྐུར་བ་གདབ་པའི་ཡུལ་ནི། དགེ་སློང་ཆོས་དྲུག་སྟེང་དུ་ཟས་ཀྱི་ཕྱིར་ཆོས་
སྟོན་པ་མིན་པའོ། །གང་གིས་སྐུར་བ་འདེབས་པའི་དངོས་པོ་ནི། ཟས་གོས་སམ་ལྷུང་བཟེད་
ཀྱི་ཆེད་དུ་དགེ་སློང་མ་ལ་སྟོན་ནོ་ཞེས་སྐུར་བ་འདེབས་པའོ། །གང་ལ་གོ་བྱའི་ཡུལ་ནི་ཐ་
སྙད་གསུམ་ལྡན་དང༌། ལུས་ཐ་མལ་དུ་གནས་པ་དང་། བདག་ལས་ཐ་དད་པའོ། །བསམ་
པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་བ་ནི་ངག་མཚན་ཉིད་ལྔ་ལྡན་གྱིས་དེ་ལྟར་
སྨྲ་བར་ཞུགས་པའོ། །མཐར་ཐུག་ནི། ཕ་རོལ་པོས་དོན་གོ་བའོ། ། 
བཞི་པ། གོས་བྱེད་པའི་ལྟུང་བྱེད་འཆད་པ་ལ། གླེང་གཞི་ནི། མཉན་ཡོད་དུ་འཆར་
ཀས་དགེ་སློང་མའི་གོས་བཟོས་པ་ལས་བསླབ་པ་འདི་བཅས་སོ། །དགག་བྱ་ནི་ཆགས་པའི་
རྒྱུར་འགྱུར་བའོ། །
ངོ་ཏི་ནི།
སྡོམ་ལས།
ངོ་བོ་ཉེ་མིན་དགེ་སློང་མའི། །

 གོས་བཟོ་བྱེད་དེ་ཟིན་པའོ། ། 
ཞེས་སོ། ། །
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་གི་གོས་བྱ་བའི་ཡུལ་ནི། དགེ་སློང་མ་ཆོས་བདུན་ལྡན་འཁྲུར་འཇུག་སྐབས་ལྟར་
རོ༑ ༑གང་བྱ་བའི་དངོས་པོ་ནི། གོས་ཡིན་པ་དང༌། དགེ་སློང་མ་དེ་ཉིད་ཀྱི་ཡིན་པ་དང་།
བྱེད་འཕྲོ་གཞིའི་སེལ་གཏོགས་མ་ཡིན་པ་དང༌། རུང་བ་དང་། ཚད་ལྡན་ནོ། །བསམ་པ་
ལ་འདུ་ཤེས་དང་ཀུན་སློང་གཉིས་སོ། །སྦྱོར་བ་ནི་གོས་བཟོ་བར་ཞུགས་པའོ། །མཐར་
ཐུག་ནི་བཟོས་ཟིན་པའོ། ། 
ལྔ་པ། གོས་སྦྱིན་པའི་ལྟུང་བྱེད་འཆད་པ་ལ། གླེང་གཞི་ནི། མཉན་ཡོད་དུ་ཚོང་
དཔོན་ལས་རབ་ཏུ་བྱུང་བའི་དགེ་སློང་གིས་དགེ་སློང་མ་ལ་གོས་སྦྱིན་པ་ལས་བསླབ་པ་འདི་
བཅས་སོ། །དགག་བྱ་ནི། ཆགས་པའི་རྒྱུར་འགྱུར་བའོ། །
ངོ་ཏི་ནི།
སྡོམ་ལས།
ངོ་བོ་ཉེ་མིན་དགེ་སློང་མར།
མ་སྤོས་པ་དང་ཆོས་གོས་ངག་གི་རིག་བྱེད་ཀྱིས། ། 
སྦྱིན་ཏེ་ཐོབ་བློ་སྐྱེས་པའོ། །
ཞེས་སོ། །
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་ལ་སྦྱིན་པའི་ཡུལ་ནི། དགེ་སློང་མ་ཆོས་བདུན་ལྡན་སྟེང་། དགེ་འདུན་མ་སྤྱི་ལ་

འབུལ་བའི་ཁོངས་སུ་མ་གཏོགས་བ་དང་། དགེ་སློང་མའི་ཆོས་གོས་ཚང་བར་ཡོད་པ་དང་།
ཆོས་ལེགས་པར་སྨྲ་བ་མ་ཡིན་པ་དང༌། བསྙེན་པར་རྫོགས་པར་བྱེད་པ་མ་ཡིན་པའོ། །གང་
སྦྱིན་པའི་དངོས་པོ་ནི། གོས་ཡིན་པ་དང་། རང་གི་ཡིན་པ་དང་། རུང་བ་དང༌། ཚད་
ལྡན་ནོ། །བསམ་པ་ལ་འདུ་ཤེས་དང་ཀུན་སློང་ངོ༌། །སྦྱོར་བ་ནི། གོས་སྦྱིན་པར་ཞུགས་
པའོ༑ ༑མཐར་ཐུག་ནི། ཡུལ་དེས་ཐོབ་བློ་སྐྱེས་པའོ། ། 
དྲུག་པ། དགེ་སློང་མ་དང་ལྷན་ཅིག་ལམ་འགྲོའི་ལྟུང་བྱེད་འཆད་པ་ལ། གླེང་གཞི་
མཉན་ཡོད་དུ་དྲུག་སྡེས་དགེ་སློང་མ་བཅུ་གཉིས་དང་ལྷན་ཅིག་ལམ་དུ་བགྲོད་པ་ལས་
བསླབ་པ་འདི་བཅས་སོ། །དགག་བྱ་ནི། ཆགས་པའི་རྒྱུར་འགྲོ་བའོ། ། 
ངོ་ཏི་ནི། 
སྡོམ་ལས།
ངོ་བོ་དགེ་སློང་མ་དང་ལྷན། །
ས་ཡི་ལམ་དུ་རྒྱང་གྲགས་ལས། །
འདས་བར་ཕྱིན་པ་ལས་གྱུར་པའོ། ། 
ཞེས་སོ། །
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། དང་
པོ་གཞི་ལ། གང་དང་ལྷན་ཅིག་བགྲོད་པའི་ཡུལ་ནི། ཉེ་དུ་མ་ཡིན་པ་དོར་བའི་དགེ་སློང་
མ་ཆོས་དྲུག་ལྡན་གྱི་སྟེང་དུ། ངོ་མ་སྤོས་པ་དང༌། ཕན་གདགས་བྱ་འདོགས་བྱེད་མ་ཡིན་
པའོ༑ ༑གང་དུ་འགྲོ་བའི་ལམ་ནི། སའི་ལམ་ཡིན་པ་དང་རྒྱང་གྲགས་ཀྱི་མཐའ་ཡིན་པ་
དང་༑ འཇིགས་བཅས་ཀྱི་ལམ་མ་ཡིན་པའོ། །གང་གིས་འགྲོ་བའི་རྟེན་ནི། བར་ཆད་ཀྱི་

རྐྱེན་དང་མི་ལྡན་པའོ། །བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་བ་ནི་རྫུ་
འཕྲུལ་ལས་གཞན་པས་འགྲོ་བར་ཞུགས་པའོ། །མཐར་ཐུག་ནི་ལམ་རྒྱང་གྲགས་འདས་པའོ།།
བདུན་པ། དགེ་སློང་མ་དང་ལྷན་ཅིག་གྲུར་འཇུག་པའི་ལྟུང་བྱེད་འཆད་པ་ལ། གླེང་
གཞི་ནི། མཉན་ཡོད་དུ་དྲུག་སྡེས་དགེ་སློང་མ་དང་ལྷན་ཅིག་གྲུར་འཇུག་པ་ལས་བསླབ་པ་
འདི་བཅས་སོ། །དགག་བྱ་ནི། ཆགས་པའི་རྒྱུར་འགྲོ་བའོ། ། ངོ་ཏི་ནི།
སྡོམ་ལས།
ངོ་བོ་དགེ་སློང་མ་དང་ལྷན། ། 
ཆུའི་ལམ་གྲུ་གདལ་གཅིག་ཡན་དུ། ། 
རྒྱུན་ནམ་རྒྱུན་ལས་ལྡོག་ཕྱོགས་སུ། ། 
ཞེས་སོ།
རྒྱང་གྲགས་འདས་པར་ཕྱིན་པའོ། །
ཞེས་སོ། །
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་དང་འགྲོ་བའི་ཡུལ་ནི། དགེ་སློང་མ་ཆོས་བརྒྱད་ལྡན་ཏེ། ཆོས་དྲུག་སྟེང་དུ་ངོ་
མ་སྤོས་པ་དང༌། ཕན་གདགས་བྱ་འདོགས་བྱེད་མ་ཡིན་པ་སྟེ་བརྒྱད་དོ། །གང་དུ་འགྲོ་
བ་བའི་ལམ་ནི། ཆུའི་ལམ་ཡིན་པ་དང་གྲུ་གདལ་གཅིག་པ་དང་། འཇིགས་པའི་ཉེན་ཅན་
མ་ཡིན་པ་དང༌། རྒྱང་གྲགས་ཀྱི་མཐའ་འོ། །གང་གིས་འགྲོ་བའི་རྟེན་ནི། བར་ཆད་ཀྱི་
རྐྱེན་དང་མི་ལྡན་པའོ། །བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་བ་ནི། རྫུ་
འཕྲུལ་ལས་གཞན་པས་གྲུས་བགྲོད་པར་ཞུགས་པའོ། །མཐར་ཐུག་ནི། རྒྱང་གྲགས་འདས་

བརྒྱད་པ། དབེན་པ་འདུག་པའི་ལྟུང་བྱེད་འཆད་པ་ལ། གླེང་གཞི་ནི། མཉན་ཡོད་
དུ་འཆར་ཀས་བུད་མེད་དང་ལྷན་ཅིག་འདུག་པ་ལས་བསླབ་པ་འདི་བཅས་སོ། །དགག་བྱ་
ཆགས་པའི་རྒྱུར་འགྱུར་བའོ། །
ངོ་ཏི་ནི།  ོ་ཌལ་ལམ་ཀཟམ་ར་ཁ་ཁཚོ་ནང་དངས་ལའོ་། ཊ །སཆར་ཞགས་
སྡོམ་ལས། 
ཁྲིམས་གྲོགས་མེད་པར་བུད་མེད་དང༌། །
 ལྷན་ཅིག་དབེན་པ་སྐྱབས་ཡོད་ན།
མཉན་ཡོད གཉིས་ཀ་འདུག་པ་ལས་གྱུར་པའོ།
ཞེས་སོ། ། 
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ་གང་དང་འདུག་པའི་ཡུལ་ནི། ཆོས་ལྔ་ལྡན་ཏེ། བུད་མེད་ཀྱི་མཚན་དོན་ཡོད་པ་དང་།
མཚན་བསྟེན་རུང་དང་། ཐ་སྙད་བཞི་ལྡན་དང་། ལུས་ཐ་མལ་པར་གནས་པ་དང་། རྫུ་
འཕྲུལ་གྱི་ཆོས་ཅན་མ་ཡིན་པ་སྟེ་ལྔའི་སྟེང་། བུད་མེད་གཅིག་པུ་ཡིན་པ་དང་། ཉེ་དུ་མ་
ཡིན་པ་ཏེ་ཆོས་བདུན་ལྡན་ནོ། །གང་དུ་འདུག་པའི་གནས་ནི། དབེན་པ་ཡིན་པ་དང་།
སྐྱབས་དང་བཅས་པ་དང༌། འདོམ་གང་ཚུན་ཆད་ཡིན་པའོ། །གང་གིས་འདུག་པའི་རྟེན་
ནི༑ དགེ་སློང་རང་ཉིད་གཅིག་པུ་ཡིན་པ་དང༌། ཁྲིམས་གྲོགས་གཞན་མེད་པའོ། །བསམ་
པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་བ་ནི་འདུག་པར་ཞུགས་པའོ། །མཐར་
ཐུག་ནི་འདུག་པ་རྫོགས་པའོ། ། 
དགུ་པ། དབེན་པ་ན་འགྲེང་བའི་ལྟུང་བྱེད་འཆད་པ་ལ། གླེང་གཞི་ནི། མཉན་

ཡོད་དུ་འཆར་ཀས་དགེ་སློང་མ་དང་ལྷན་ཅིག་དབེན་པ་སྐྱབས་ཡོད་ན་འགྲེང་པ་ལས་བསླབ་
པ་འདི་བཅས་སོ། །དགག་བྱ་ནི། ཆགས་པའི་རྒྱུར་འགྱུར་བའོ། །
ངོ་ཏི་ནི། 
 སྡོམ་ལས། 
གྲོགས་མེད་དགེ་སློང་མ་དང་ལྷན། ། 
དབེན་པ་སྐྱབས་ནི་ཡོད་པ་རུ། ། འ
 གཉིས་ཀ་འགྲེང་པ་ལས་གྱུར་པའོ། ། 
ཞེས་སོ། །
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་དང་འགྲེང་པའི་ཡུལ་ནི། དགེ་སློང་མ་ཆོས་བདུན་ལྡན་སྟེང་གཅིག་པུ་ཡིན་པའོ།།
གང་དུ་འགྲེང་པའི་གནས་ནི། དབེན་པ་ཡིན་པ་དང༌། སྐྱབས་དང་བཅས་པ་དང༌། འདོམ་
གང་ཚུན་ཆད་དོ། །གང་གིས་འགྲེང་བའི་རྟེན་ནི། ཁྲིམས་གྲོགས་མེད་པར་རང་ཉིད་གཅིག་
པུ་ཡིན་པའོ། །བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་བ་ནི། འགྲེང་བར་
ཞུགས་པའོ། །མཐར་ཐུག་ནི། འགྲེང་བ་རྫོགས་པའོ། ། 
བཅུ་པ། དགེ་སློང་མས་སྦྱོར་དུ་བཅུག་པའི་ཟས་བཟའ་བའི་ལྟུང་བྱེད་འཆད་པ་ལ།
གླེང་གཞི་ནི། མཉན་ཡོད་དུ་དྲུག་སྡེས་དགེ་སློང་མས་སྦྱོར་དུ་བཅུག་པའི་ཟས་བཟས་པ་ལས་
བསླབ་པ་འདི་བཅས་སོ། །དགག་བྱ་ནི། གྲོགས་ཀྱི་འཚོ་བ་ལ་གནོད་པ་དང་ཆགས་པའི་
རྒྱུར་འགྱུར་བའོ། ། 

ངོ་ཏི་ནི།
སྡོམ་ལས། 
ངོ་བོ་མ་ཡི་དགེ་སློང་གིས། །
བདག་གི་ཡང་དག་མིན་པ་ཡི། ། 
ཡོན་ཏན་ཁྱིམ་པར་བརྗོད་སྒོ་ནས། ། 
སྦྱོར་དུ་བཅུག་པའི་ཟས་བཟོས་པའོ། ། 
ཞེས་སོ། །
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ དགེ་སློང་མ་གང་གིས་སྦྱོར་དུ་བཅུག་པ་ནི། དགེ་སློང་མ་ཆོས་བདུན་ལྡན་ནོ། །དངོས་
པོ་གང་སྦྱོར་དུ་བཅུག་པ་ནི། དགེ་སློང་མས་སྦྱོར་དུ་བཅུག་པའི་ཟས་ཡིན་པ་དང་། དགེ་
སློང་མས་དགེ་སློང་དེའི་ཡོན་ཏན་རྫུན་གྱིས་བསྒྲགས་ཏེ་སྦྱོར་དུ་བཅུག་པ་དང་། རང་ངག་
གིས་སྦྱོར་དུ་བཅུག་པ་དང་། དགེ་སློང་རང་གི་དོན་དུ་སྦྱོར་བཅུག་པ་དང་། དུས་སུ་རུང་
བའི་ཟས་ཡིན་པ་དང་། སྦྱིན་བདག་དེ་ཉིད་ཀྱི་ཡིན་པ་དང༌། རུང་བ་དང་། ཚད་དང་
ལྡན་པའོ། །སྦྱིན་བདག་གང་ལ་སྦྱོར་དུ་བཅུག་པ་ནི། ཅི་བདེར་སྟོབས་པ་མ་ཡིན་པ་འདོར་
བའི་ཁྱིམ་པ་ཆོས་ལྔ་ལྡན་ནོ། །གང་གིས་བཟའ་བའི་རྟེན་ནི། མགྲོན་དུ་མ་བོས་པའམ་བོས་
ཀྱང་ལྷག་པོར་བཟའ་བའོ། །བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་བ་ནི་
སྦྱོར་དུ་བཅུག་པ་དེ་བཟའ་བར་ཞུགས་པའོ། །མཐར་ཐུག་ནི། མགུལ་དུ་མིད་པའོ། །
ལྟུང་བྱེད་འབའ་ཞིག་པ་བཅུ་ཚན་བཞི་པ་འཆད་པ་ནི།
སྡོམ་ལས།
ཡང་ཡང་དང་ནི་འདུག་གནས་གཅིག ། 

ཕྱེ་དང་བཅའ་དང་སྟོབས་པ་དང༌། །
འདུས་དང་དུས་མིན་གསོག་འཇོག་དང་། ། 
ཁ་ནས་མིད་དང་བསོད་ཅེས་གསུངས། །
ཞེས་པའོ། །
དེ་ལ་དང་པོ། ཡང་ཡང་ཟ་བའི་ལྟུང་བྱེད་འཆད་པ་ལ། གླེང་གཞི་ནི། ཡངས་པ་
ཅན་དུ་དྲུག་སྡེས་ཡང་ཡང་ཟོས་པ་ལས་བསླབ་པ་འདི་བཅས་སོ། །དགག་བྱ་ནི། གཞན་
མ་དད་པ་སྐྱེས་པའོ། ། 
ངོ་ཏི་ནི།
སྡོམ་ལས།
དུས་གཅིག་ཉིད་དམ་ཉིན་གཅིག་ལ། །
ཁྱིམ་པས་མགྲོན་དུ་བོས་པ་ནི། །
ལན་གཉིས་བྱུང་ཚེ་གོས་སམ་རིན། །
རྙེད་པ་མེད་པར་ཟས་ཕྱི་མ། །
ཟོས་པ་ལས་གྱུར་དངོས་གཞིའོ། །
ཞེས་སོ། །
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་གི་ཟས་བཟའ་བའི་སྦྱིན་བདག་ནི། ཆོས་དགུ་ལྡན་ཏེ། ཁྱིམ་པ་ཡིན་པ་དང་།
ཐ་སྙད་ལྔ་ལྡན་དང༌། ལུས་ཐ་མལ་དུ་གནས་པ་དང༌། རང་ལས་རྫས་ཐ་དད་ཅིང་། སྦྱིན་
བདག་སྔ་ཕྱི་གཉིས་ཀྱང་རྫས་ཐ་དད་པ་དང་། གཤམ་པས་ནར་མའི་ཟས་སྦྱིན་པ་པོ་མ་ཡིན་
པ་དང་། བཤེས་པའི་དབང་གིས་མགྲོན་དུ་བོས་པ་པོ་མ་ཡིན་པ་དང༌། བསམ་པ་ཐག་པ་

ནས་མགྲོན་དུ་བོས་པ་པོ་ཡིན་པ་དང༌། ཟས་རུང་བ་ལ་མགྲོན་དུ་བོས་པ་པོ་ཡིན་པ་དང་དགེ་
འདུན་མགྲོན་དུ་བོས་པ་མ་ཡིན་པ་འོ། །གང་ཟ་བའི་དངོས་པོ་ནི་ཆོས་བདུན་ལྡན་ཏེ། བཟའ་
བ་ལྔའི་ཁོངས་སུ་གཏོགས་པ་དང་། ཕན་ཚུན་ཁོངས་སུ་གཏོགས་པ་མ་ཡིན་པ་དང་། ཟས་
ཕྱི་མ་ལ་གོས་སམ་གོས་ཀྱི་རིན་གྱི་རྙེད་པ་མེད་པ་དང་། རང་གི་ནར་མའི་ཟས་མ་ཡིན་པ་
དང་༑ སྦྱིན་བདག་དེ་ཉིད་ཀྱི་ཡིན་པ་དང་། རུང་བ་དང་། ཚད་དང་ལྡན་པའོ། །གང་གི་
ཚེ་ཟ་བའི་དུས་ནི། ཉིན་ཞག་གཅིག་ཡིན་པ་དང༌། མུ་གེའི་དུས་མ་ཡིན་པའོ། །གང་གིས་
བཟའ་བའི་རྟེན་ནི། ན་བ་མ་ཡིན་པ་དང་། ལས་མ་བྱས་པ་དང་། ལམ་དུ་སོང་བ་མ་ཡིན་
པ་དང༌། སྲ་བརྐྱང་མ་བཏིང་བ་འོ། །བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་
བ་ནི་ཡང་ཡང་བཟའ་བར་ཞུགས་པའོ། །མཐར་ཐུག་ནི། མགུལ་དུ་མིད་པའོ། །
གཉིས་པ། འདུག་གནས་སུ་ཟ་བའི་ལྟུང་བྱེད་འཆད་པ་ལ། གླེང་གཞི་ནི། མཉན་
ཡོད་དུ་དྲུག་སྡེས་རི་བྲག་གི་འདུག་གནས་སུ་ཟོས་པ་ལས་བསླབ་པ་འདི་བཅས་སོ། །དགག་
བྱ་ནི། རྩོད་པ་རྒྱས་པར་འགྱུར་བའོ། ། 
ངོ་ཏི་ནི། 
སྡོམ་ལས།
ངོ་བོ་སྦྱིན་བདག་ཁྱིམ་པ་ཡིས།
བྱས་པའི་མུ་སྟེགས་ཀྱི་འདུག་གནས། ། 
མཆོད་གནས་མུ་སྟེགས་ཡོད་པ་དེར། །
མཆོད་གནས་མུ་སྟེགས་ཡོད་པ་དེར། །
ཞག་གཅིག་གནས་ཏེ་ཟས་ཟོས་པའོ། །
ཞེས་སོ། །
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་

ལ༑ གང་དུ་ཟ་བའི་གནས་ནི་ཆོས་གསུམ་ལྡན་ཏེ། མུ་སྟེགས་པའི་གནས་ཡིན་པ་དང༌།
གནས་ཀྱི་ངོ་བོར་གྲུབ་པ་དང་། སྤྱོད་ལམ་བཞི་ཤོངས་བ་འོ། །གང་དུ་ཟ་བའི་གནས་བདག་
ནི༑ མུ་སྟེགས་པ་ཡིན་པ་དང་། ཐ་སྙད་ལྔ་ལྡན་དང༌། ལུས་ཐ་མལ་དུ་གནས་པའོ། །གང་
གི་ཟས་ཟ་བའི་སྦྱིན་བདག་ནི། ཁྱིམ་པ་ཆོས་དྲུག་ལྡན་གྱི་སྟེང་དུ་མུ་སྟེགས་ཅན་ཁོ་ནའི་སྦྱིན་
བདག་ཡིན་པ་འོ། །གང་ཟ་བའི་དངོས་པོ་ནི། དུས་རུང་ཡིན་པ་དང༌། རུང་བ་དང་།
ཚད་ལྡན་ནོ། །གང་གིས་ཟ་བའི་རྟེན་ནི། གནང་བའི་རྐྱེན་ཅན་མ་ཡིན་པ་དང་། གནས་
དེར་ཞག་གཅིག་ཡན་གནས་པའོ། །བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་
བ་ནི་ངག་མཚན་ཉིད་ལྔ་ལྡན་གྱིས་ཟས་སློང་ཞིང་ཟ་བར་ཞུགས་པའོ། །མཐར་ཐུག་ནི་མགུལ་
དུ་མིད་པའོ། ། 
གསུམ་པ། ཕྱེ་ལྷུང་བཟེད་དོ་གསུམ་ལས་ལྷག་པར་ལེན་པའི་ལྟུང་བྱེད་འཆད་པ་ལ།
མཉན་ཡོད་དུ་དྲུག་སྡེས་ལྷག་པར་བསླངས་པ་ལས་བསླབ་པ་འདི་བཅས་སོ།།
དགག་བྱ་ནི། སྦྱིན་བདག་གི་ལོངས་སྤྱོད་ལ་གནོད་པའོ། ། 
ངོ་ཏི་ནི། 
སྡོམ་ལས།
ངོ་བོ་ཆོས་དྲུག་ལྡན་པ་ཡི། ། 
ཁྱིམ་པས་བསོད་སྙོམས་བསྟབས་ཤིང་ཚད། །
མ་སྤགས་པ་ལས་དུས་རུང་ཟས། །
ལྷུང་བཟེད་དོ་གསུམ་ལས་ལྷག་པར། །
བསླངས་ཏེ་གནས་གཞན་དུ་ཁྱེར་ནས། །

ཟོས་པ་ལས་གྱུར་དངོས་གཞི་འོ། །
ཞེས་སོ།
ཡན་ལག་ལ། གཞི་དང་། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་ལ་བསླང་པའི་ཡུལ་ནི། ཁྱིམ་པ་ཆོས་དྲུག་ལྡན་གྱི་སྟེང་དུ་ཚད་ཡོངས་སུ་དཔོག་
པ་པོ་མ་ཡིན་པ་འོ། །གང་བསླངས་ཏེ་ཟ་བའི་དངོས་པོ་ནི། དུས་རུང་ཡིན་པ་དང་། སྦྱིན་
བདག་དེ་ཉིད་ཀྱི་ཡིན་པ་དང་། ལྡམ་ལྡུམ་སོགས་མོད་པ་མ་ཡིན་པ་དང༌། རུང་བ་དང་།
ཚད་ལྡན་ནོ། །གང་དུ་ཟ་བའི་གནས་ནི། །གང་དུ་བླངས་པ་དེ་ལས་གཞན་ཡིན་པའོ། །བསམ་
པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་བ་ནི། བསླངས་ཤིང་གཞན་དུ་ཁྱེར་ནས་
ཟ་བར་ཞུགས་པའོ། །མཐར་ཐུག་ནི་མགུལ་དུ་མིད་པའོ། ། །
བཞི་པ། སྤངས་ཟའི་ལྟུང་བྱེད་འཆད་པ་ལ། གླེང་གཞི་ནི། མཉན་ཡོད་དུ་དྲུག་
བསྡེས་ཟས་སྤངས་ནས་ཟོས་པ་ལས་བསླབ་པ་འདི་བཅས་སོ། །དགག་བྱ་ནི། ཟས་ལ་སྲེད་
པ་འཕེལ་བ་དང་། གཞན་མ་དད་པ་སྐྱེས་པའོ། །
ངོ་ཏི་ནི། 
སྡོམ་ལས།
ངོ་བོ་ཟས་སྤངས་རྫོགས་པ་ཡི། །
དུས་རུང་ཟ་བ་བཅའ་བ་དག ། 
ལྷག་པོར་མ་བྱས་ཟོས་པའོ། ། 
ཞེས་སོ། །
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་

ལ༑ གང་ཟ་བའི་དངོས་པོ་ནི་དུས་རུང་ཡིན་པ་དང༌། རུང་བ་དང་། ཚད་ལྡན་དང༌།
རང་ངམ་རང་དང་ཆོ་ག་གཅིག་པས་ལྷག་པོར་བྱས་པ་དང་མ་འབྲེལ་བ་དང་། མིད་པ་གཉིས་
པའི་བསྒྲེག་ཟས་མ་ཡིན་པ་འོ། །གང་གི་ཚེ་ཟ་བའི་དུས་ནི། ཟས་སྤངས་བའི་དུས་ཡིན་པ་
དང་༑ མུ་གེའི་དུས་མ་ཡིན་པའོ། །གང་གིས་ཟ་བའི་རྟེན་ནི་ཟས་སྤངས་པ་རྫོགས་པ་དང༌།
གནང་བའི་རྐྱེན་ཅན་ནད་པ་མ་ཡིན་པ་དང༌། མིད་པ་གཉིས་པ་མ་ཡིན་པའོ། །བསམ་པ་
ལ༑ འདུ་ཤེས་དང་ཀུན་སློང་ངོ་། །སྦྱོར་བ་ནི། སྤངས་ནས་ཟ་བར་ཞུགས་པའོ། །མཐར་
ཐུག་ནི་མགུལ་དུ་མིད་པའོ། །
ལྔ་པ། སྤངས་པ་སྟོབས་པའི་ལྟུང་བྱེད་འཆད་པ་ལ། གླེང་གཞི་ནི། མཉན་ཡོད་དུ་
རྒན་ཞུགས་སློབ་མས་སྤངས་པ་སྟོབས་པ་ལས་བསླབ་པ་འདི་བཅས་སོ། །དགག་བྱ་ནི། གཞན་
ཉེས་པ་ལ་འཇུག་པའི་རྒྱུར་གྱུར་པའོ། ། 
ངོ་ཏི་ནི།   །
སྡོམ་ལས། 
ངོ་བོ་ཟས་སྤངས་དགེ་སློང་ལ།
དུས་རུང་བཟའ་བཅའ་ངག་གིས་སྟོབས། །
དོན་གོ་ལས་གྱུར་དངོས་གཞི་འོ། ། 
ཞེས་སོ། ། 
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་ལ་སྟོབས་པའི་ཡུལ་ནི། དགེ་སློང་ཆོས་དྲུག་ལྡན་གྱི་སྟེང་དུ་ཟས་སྤངས་པའོ།།
གང་སྟོབས་པའི་དངོས་པོ་ནི། སྤངས་ཟའི་སྐབས་ཀྱི་ཆོས་ལྔ་ལས་བསྒྲེག་ཟས་མ་ཡིན་པ་དོར་
བས་བཞི་ལྡན་ནོ། །གང་གི་ཚེ་སྟོབས་པའི་དུས་ནི། སྤངས་ཟའི་སྐབས་དང་མཚུངས་སོ།།

བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་བ་ནི། ངག་མཚན་ཉིད་ལྔ་ལྡན་གྱིས་
སྟོབས་པར་ཞུགས་པའོ། །མཐར་ཐུག་ནི་དོན་གོ་བའོ། ། 
དྲུག་པ། འདུས་ཟའི་ལྟུང་བྱེད་འཆད་པ་ལ། གླེང་གཞི་ནི། རྒྱལ་པོའི་ཁབ་ཏུ་ལྷས་
བྱིན་གྱིས་དགེ་འདུན་ལས་ལོགས་སུ་འདུས་ཤིང་ཟོས་པ་ལས་བསླབ་པ་འདི་བཅས་སོ། །དགག་
བྱ་ནི། དགེ་འདུན་བྱེ་བའི་རྒྱུར་འགྱུར་བའོ། །
 ངོ་ཏི་ནི། 
སྡོམ་ལས། །
ངོ་བོ་མཚམས་ནང་དགེ་འདུན་དང༌། །
ལྷན་ཅིག་ཟ་དགོས་པ་ཡིས་ཟས།  །
ན་བ་སོགས་ཀྱི་རྐྱེན་མེད་པར། །
ལོགས་ཤིག་དགེ་སློང་བཞི་ལོངས་པར། ། 
འདུས་ཤིང་ཟོས་པ་ལས་གྱུར་པའོ།
ཞེས་སོ། །
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་དུ་ཟ་བའི་གནས་ནི། སོ་སོར་ངེས་པའི་ཟས་ཀྱི་གནས་ཅན་དག་ལས་གཞན་ཡིན་
པ་དང་། དེ་ན་དགེ་སློང་བཞི་ཡོད་པ་དང་། རང་བཞིན་གྱིས་མཚམས་གཅིག་ཡིན་པ་དང་།
དགེ་སློང་བཞི་ཡོད་པ་དང་ལྷན་ཅིག་མ་ཡིན་པའོ། །གང་ཟ་བའི་དངོས་པོ་ནི། དུས་རུང་
ཡིན་པ་དང༌། རུང་བ་དང་། ཚད་ལྡན་དང་། འདུས་པ་ཆེན་པོའི་ཟས་མ་ཡིན་པ་དང་།
ཕྱི་རོལ་པའི་དགེ་སློང་གི་ཟས་མ་ཡིན་པ་དང་། སྤྲུལ་པ་སོགས་ཀྱི་ཟས་མ་ཡིན་པ་དང་། ལྡམ་

ལྡུམ་ལ་སོགས་པ་མ་ཡིན་པའོ། །གང་གི་ཟ་བའི་རྟེན་ནི། ཡང་ཡང་ཟ་བའི་སྐབས་བཞིན་
ནོ༑ ༑གང་དང་ལྷན་ཅིག་ཟ་བའི་གྲོགས་ནི། བདག་ལས་ཐ་དད་པ་དོར་བའི་དགེ་སློང་
ཆོས་ལྔའི་སྟེང་དུ་བདག་མ་གཏོགས་པའི་གསུམ་ཡན་ཆད་ཡོད་པ་དང་། གནས་གཅིག་ཏུ་
ལྷན་ཅིག་ཟ་བ་དང་། དུས་ཅིག་ཅར་ཟ་བའོ། །བསམ་པ་ལ་འདུ་ཤེས་དང་ཀུན་སློང་གཉིས་
སོ༑ ༑སྦྱོར་བ་ནི་འདུས་ཤིང་ཟ་བར་ཞུགས་པའོ། །མཐར་ཐུག་ནི་མགུལ་དུ་མིད་པའོ། །
བདུན་པ། དུས་མིན་ཟ་བའི་ལྟུང་བྱེད་འཆད་པ་ལ། གླེང་གཞི་ནི། མཉན་ཡོད་དུ་
བཅུ་བདུན་སྡེས་ནུབ་མོ་ཟས་ཟོས་པ་ལས་བསླབ་པ་འདི་བཅས་སོ། །དགག་བྱ་ནི། ལུས་
རྒྱགས་པར་གྱུར་པའོ། །
ངོ་ཏི་ནི།
སྡོམ་ལས། 
ངོ་བོ་རང་ཉིད་གནས་པ་ཡི། །
གླིང་གི་ཉི་མ་ཕྱེད་ཡོལ་ནས། །
སྐྱ་རེངས་མ་ཤར་བར་དག་ཏུ། ། 
དུས་རུང་ཟས་ཟོས་ལས་གྱུར་པའོ། །
ཞེས་སོ། །
ཡན་ལག་ལ། གཞི་དང་། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་ཟ་བའི་དངོས་པོ་ནི། དུས་རུང་ཡིན་པ་དང་། མིད་པ་གཉིས་པའི་བསྒྲེག་ཟས་
མིན་པ་དང༌། རུང་བ་དང་། ཚད་ལྡན་ནོ། །གང་གི་ཚེ་ཟ་བའི་དུས་ནི། རང་གླིང་གི་ཉི་
མ་ཕྱེད་ཡོལ་ནས་སྐྱ་རེངས་དང་པོ་འཆར་བའི་བར་རོ། །གང་གིས་ཟ་བའི་རྟེན་ནི། གནང་
བའི་རྐྱེན་ཅན་ནད་པ་མིན་པ་དང་། ཟས་ཀྱིས་འཕོངས་པའི་རྐྱེན་ཅན་མ་ཡིན་པ་འོ། །བསམ་

པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་བ་ནི་དུས་མ་ཡིན་པར་ཟ་བར་ཞུགས་པའོ།།
མཐར་ཐུག་ནི། མགུལ་དུ་མིད་པའོ། ། །
སྐབས་འདིར། མཚོ་ཊཱིཀ་ལས་དུས་མ་ཡིན་པ་ཞེས་པ་དེ་དགེ་སློང་རང་ཉིད་གང་དུ་
གནས་པའི་གླིང་གི་དུས་དང་རང་ཉིད་གང་དུ་སྐྱེས་པའི་དུས་གང་ལ་འཇོག་དཔྱད་པ་མཛད་
ཅིང་༑ རང་ལུགས་ནི། གླིང་གང་དུ་ཉི་མ་འཆར་ནུབ་ཀྱི་ཉིན་མཚན་བརྩིར་ཡོད་པ་ལྟ་བུ་
ལ་ནི་དགེ་སློང་གང་དུ་གནས་ཀྱང་དེའི་གླིང་གིས་བརྩི་བ་དང་། ལྷ་ཡུལ་དང་གླིང་བར་གྱི་
མུན་པ་ལྟ་བུར་གནས་ན་རང་ཉིད་གང་དུ་སྐྱེས་པའི་གླིང་གིས་འཇོག་པར་གསུངས་སོ། །
བརྒྱད་པ། གསོག་འཇོག་ཟ་བའི་ལྟུང་བྱེད་འཆད་པ་ལ། གླེང་གཞི་ནི། མཉན་
ཡོད་དུ་དགེ་སློང་ནག་པོས་གསོག་འཇོག་བྱས་པ་ཟོས་པ་ལས་བསླབ་པ་འདི་བཅས་སོ། །དགག་
བྱ་ནི། ཟས་ལ་སྲེད་པ་འཕེལ་བ་དང་གཞན་མ་དད་པ་སྐྱེ་བའོ།
ངོ་ཏི་ནི། །
སྡོམ་ལས།  །
ངོ་བོ་སྨན་བཞི་གང་ཡང་རུང་།
རང་ངམ་རང་དང་ཆོག་གཅིག་པས། །
གསོག་འཇོག་ཏུ་བཞག་ཁམ་གཅིག་ཡན། །
ཟོས་པ་ལས་གྱུར་དངོས་གཞི་འོ། །
ཞེས་སོ། །
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་ཟ་བའི་དངོས་པོ་ནི། ཆོས་དྲུག་ལྡན་ཏེ། སྨན་བཞི་པོ་གང་རུང་ཡིན་པ་དང་།

རང་ངམ་རང་དང་ཆོ་ག་གཅིག་པས་གསོག་འཇོག་བྱས་པ་དང་འབྲེལ་བ་དང་། སྨན་གྱི་
ངོ་བོ་ཡོངས་སུ་རྫོགས་པ་དང་། མིད་པ་གཉིས་པའི་བསྒྲེག་ཟས་མིན་པ་དང་། གཞི་གཞན་
གྱི་སྒོ་ནས་རུང་བ་དང་ཚད་ལྡན་ནོ། །གང་གི་ཚེ་ཟ་བའི་དུས་ནི་མུ་གེའི་དུས་མ་ཡིན་པའོ།།
གང་གིས་ཟ་བའི་རྟེན་ནི་གནང་བའི་རྐྱེན་ཅན་ནད་པ་མ་ཡིན་པ་དང་། བསྒྲེག་ཟས་ལ་མིད་
པ་གཉིས་པ་མ་ཡིན་པའོ། །བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་བ་ནི་
ཟ་བར་ཞུགས་པའོ། །མཐར་ཐུག་ནི་མགུལ་དུ་མིད་པའོ། །
སྐབས་འདིར། གསོག་འཇོག་གི་ཆ་ལ་བརྟེན་པའི་ཉེས་བྱས་བརྒྱད་གསུངས་པ་བཀོད་
ན༑ ལག་ཉ་དང༌། མཚམས་བཙོས་དང༌། ཞག་ལོན་དང་། རྗེན་བཙོས་ཀྱི་ཉེས་བྱས་
བཞི་དང་། དེ་བཞིར་སོང་བའི་ཟས་ཟོས་པའི་ཉེས་བྱས་བཞི་སྟེ་བརྒྱད་དོ། །
དེ་ལ། ལག་ཉའི་ཉེས་བྱས་ཀྱི་ངོ་བོ་ནི། འདི་ཐད་མཚོ་ཊཱིཀ་ལས། བཅས་ལྡན་དགེ་
སློང་གིས་རང་ངམ་རང་དང་འདྲ་བ་དབང་བའི་ཟས་སམ་ཉེ་བའི་སྟ་གོན་ལ་གནས་པ་བྱིན་
ལེན་མ་བྱས་པ་ལ་རེག་པའི་ཉེས་བྱས་ཡོངས་སུ་རྫོགས་པའོ། །ཞེས་གསུངས་པ་ལྟར་རོ།།
ོ མཚམས་བཙོས་ཀྱི་ཉེས་བྱས་ཀྱི་ངོ་བོ་ཡང་། དེ་ཉིད་ལས། བཅས་ལྡན་དགེ་སློང་
གིས་གནས་ཀྱི་ཁྱད་པར་རང་ངམ་རང་དང་འདྲ་བ་དབང་ཞིང་རུང་ཁང་མ་ཡིན་པའི་རང་
བཞིན་གྱི་མཚམས་སམ་དེའི་ཉེ་འཁོར་དུ་དངོས་པོའི་ཁྱད་པར་རང་ངམ་རང་དང་འདྲ་བ་དབང་
བའི་རྗེན་པ་ཆེད་དུ་བྱ་བའི་ཁྱད་པར་རང་ངམ་རང་དང་འདྲ་བ་ལོངས་སྤྱོད་པའི་ཆེད་དུ་མེ་
དང་འབྲེལ་བར་རེག་པ་ལས་གྱུར་པའི་ཉེས་བྱས་ཡོངས་སུ་རྫོགས་པའོ། །ཞེས་གསུངས་
སོ༑ ༑ཞག་ལོན་གྱི་ཉེས་བྱས་ནི། དེ་ཉིད་ལས། བཅས་ལྡན་དགེ་སློང་གིས་རང་ངམ་རང་
དང་འདྲ་བ་དབང་བའི་གནས་ཡིན་ཞིང་རུང་ཁང་མ་ཡིན་པའི་རང་བཞིན་གྱི་མཚམས་སམ་
དེའི་ཉེ་འཁོར་དུ་སྨན་བཞི་ལས་གང་ཡང་རུང་བ་བཞག་སྟེ། མཚན་མོ་འདས་པའི་ཉེས་བྱས་

ཡོངས་སུ་རྫོགས་པའོ། །ཞེས་གསུངས་ལ། རྗེན་བཙོས་ཀྱི་ཉེས་བྱས་ནི། དེ་ཉིད་ལས།
བཅས་ལྡན་དགེ་སློང་གིས་རྗེན་པ་མཚན་ཉིད་དང་ལྡན་པ་དགེ་སློང་རང་ངམ་རང་དང་འདྲ་
བས་བཟའ་བའི་དོན་དུ་མེས་རེག་པ་ལས་གྱུར་པའི་ཉེས་བྱས་ཡོངས་སུ་རྫོགས་པའོ། །ཞེས་
གསུངས་པ་ལྟར་རོ། །དེ་དག་བཟའ་བའི་ཉེས་བྱས་བཞི་ནི། ཉག་ཉར་སོང་བ་དང་། མཚམས་
བཙོས་སུ་སོང་བ་དང༌། ཞག་ལོན་དུ་སོང་བ་དང་རྗེན་བཙོས་སུ་སོང་བའི་ཟས་བཞི་པོ་མགུལ་
དུ་མིད་པ་ལས་གྱུར་པའི་ཉེས་བྱས་བཞི་འོ། །
སྐབས་འདིར། ལག་ཉ་རྐྱང་པ་འགོག་པའི་བྱིན་ལེན་ཡོད་མེད་ལ་ཅུང་ཟད་དཔྱད་
ན༑ མཚོ་ཊཱིཀ་ནི་ལག་ཉ་རྐྱང་པ་འགོག་པའི་བྱིན་ལེན་ཞལ་གྱིས་བཞེད་ལ། དེའི་སྒྲུབ་བྱེད་
ལ༑ བམ་པོ་ལྔ་བཅུ་ལས། གལ་ཏེ་དུས་མ་ཡིན་པར་རུང་བའི་རྫས་ལས་བཏུང་བ་དེ་སྦྱོར་
ན་ནི། བསྙེན་པར་རྫོགས་པས་ཀྱང་རྫས་དེ་ཉིད་བྱིན་ལེན་བྱས་ཏེ་སྦྱར་ཞིང་བཙག་ལ། གང་
གི་ཚེ་ཐུང་བའི་ཚེ་ན་ཆུ་གྲང་མོས་གདབ་པ་དང་། བྱིན་ལེན་བསྟབས་སུ་བཅུག་ནས་བཏུང་།
ཞེས་བྱིན་ལེན་སྔ་ཕྱི་གཉིས་བྱ་བར་གསུངས་པས་སྔ་མ་ལག་ཉ་འགོག་པའི་བྱིན་ལེན་དང་ཕྱི་
མ་ཟ་ཆེད་ཀྱི་བྱིན་ལེན་དུ་གྲུབ་པའི་ཕྱིར། ཞེས་དང་། ཡང་། མདོ་རྩ་བ་ལས། གལ་ཏེ་
དུས་སུ་རུང་བ་ཡིན་ན་ནི་བསྙེན་པར་མ་རྫོགས་པས་སྦྱར་ཞིང་ཚགས་ཀྱིས་བཙག་པར་བྱའོ།།
ཞེས་པས་ཤུགས་ལ་དུས་རུང་མ་ཡིན་པའི་རྫས་ལས་བཏུང་བ་སྦྱོར་བ་ན། བསྙེན་པར་རྫོགས་
པས་ཀྱང་སྦྱར་ཞིང་བཙག་པར་གསུངས་ལ། བསྙེན་རྫོགས་ཀྱིས་བཏུང་བ་དེ་སྦྱོར་བ་ན་རྫས་
དེ་ལ་མ་རེག་པར་སྦྱར་དུ་མེད་པས་ཐོག་མར་བྱིན་ལེན་བྱས་ཏེ་སྦྱར་དགོས་པས་དེ་ནི་ལག་
ཉའི་ཉེས་པ་འགོག་ཆེད་དུ་ཡིན་གྱི་ཟ་བའི་ཆེད་དུ་མིན་པས་ཀྱང་ལག་ཉ་རྐྱང་པ་འགོག་པའི་
བྱིན་ལེན་ཡོད་པར་གྲུབ་བོ། །ཞེས་གསུངས།
སྐབས་འདིར་དུས་རུང་གི་རྫས་ལས་བཏུང་བ་སྦྱོར་བ་ན། བསྙེན་པར་མ་རྫོགས་པས་

སྦྱར་དགོས་པའི་རྒྱུ་མཚན་ནི། རྒྱུ་དུས་རུང་དང་དེ་ལས་སྦྱར་བའི་བཏུང་བ་སྨན་རིགས་མི་
མཐུན་པའི་གནད་ཀྱིས། གལ་ཏེ་དགེ་སློང་གིས་དུས་རུང་ལས་བཏུང་བ་སྦྱོར་ན་དང་པོ་བྱིན་
ལེན་བྱས་ཏེ་སྦྱར་ཡང་བཏུང་བའི་ངོ་བོར་གྱུར་མ་ཐག་བྱིན་ལེན་སྔ་མ་འཇིག་སྟེ། སྨན་གྱི་
ངོ་བོ་འགྱུར་བའི་ཕྱིར། ད་དུང་བཏུང་བ་དེ་ལ་རེག་ན་བྱིན་ལེན་མེད་པས་ལག་ཉའི་ཉེས་པ་
དབང་མེད་དུ་འབྱུང་བས་དགེ་སློང་གིས་དེ་ལྟར་མི་བྱེད་པར་གསུངས་ལ། རྒྱུ་དུས་རུང་མ་
ཡིན་ན། བཏུང་བ་དེ་གྲུབ་པ་ན་ད་དུང་སྨན་རིགས་མི་འགྱུར་བས་བྱིན་ལེན་སྔ་མ་ཞིག་དོན་
མེད་པས་དེ་ལ་དགེ་སློང་གིས་རེག་ཀྱང་ལག་ཉ་མི་འགྱུར་བའི་གནད་ཀྱིས་ཡིན་ནོ། །ཡང་།
ལུང་ཕྲན་ཚེགས་ལས། བྱིན་ལེན་བྱས་ནས་སྣར་བླུག་པར་བྱའོ། །ཞེས་སྣར་བླུག་པའི་རྫས་ལ་
བྱིན་ལེན་བྱ་དགོས་པར་གསུངས་ལ་དེ་ནི་ཟ་བའི་ཆེད་མིན་པས་དེ་ལ་བཟའ་ཆེད་ཀྱི་བྱིན་ལེན་མི་
འོས་པས་ལག་ཉ་འགོག་པའི་བྱིན་ལེན་བྱ་དགོས་པར་གྲུབ་བོ། །ཞེས་སྒྲུབ་པར་མཛད་དོ།།
འོན་ཀྱང་པཎ་ཆེན་བསོད་ནམས་གྲགས་པ་མཆོག་གིས་ལག་ཉ་རྐྱང་པ་འགོག་པའི་བྱིན་
ལེན་ཞལ་གྱིས་མི་བཞེད་ལ། དེའི་སྒྲུབ་བྱེད་དུ། ལུང་ལྔ་ཚན་པ་ལས། རྣམ་པ་ལྔས་ནི་
བྱིན་ལེན་བྱས་ཀྱང་བྱིན་ལེན་བྱས་པར་མི་གྱུར་ཏེ། མ་བཏང་བཞིན་ལེན་པ་དང་། བཟའ་
བར་མི་སེམས་པ་དང་། གཞན་དུ་འདུ་ཤེས་ཏེ་ལེན་པ་དང༌། མདུན་དུ་མི་འདུག་པར་ལེན་
པ་དང་། ཤེས་པ་རང་བཞིན་ཅན་མ་ཡིན་པས་བླངས་པའོ། །ཞེས་བཟའ་བར་སེམས་པ་
མེད་ན་བྱིན་ལེན་མི་ཆགས་པར་གསུངས་པའི་ཕྱིར་དང༌། མདོ་རྩ་བ་འདི་ཐད་ལས། ཆུ་
ཀླུང་བརྒལ་བའི་ཕྱིར་རམ། ཁུར་ཚ་བ། བསྙེག་པའི་ཕྱིར་ལག་ཉར་བླང་པའི་ལམ་རྒྱག་
རུང་སྟེ། ཆོ་ག་མ་འབྱོར་རམ། ལམ་རྒྱག་གཞན་མེད་ནའོ། །ཞེས་དགེ་སློང་ཆུ་ཀླུང་
བརྒལ་ཏེ་འགྲོ་བ་དང་ལམ་རྒྱག་གི་ཟས་ཀྱི་དོ་པོ་འཁྱེར་ཐུབ་པའི་ཁུར་གྲོགས་བཙལ་བའི་ཕྱིར་
འགྲོ་བ་ན། ལམ་གྲོགས་བསྙེན་པར་མ་རྫོགས་པ་དེས་ཟས་ཀྱི་དོ་པོ་འཁྱེར་མ་ཐུབ་པའི་གནས་

སྐབས་ལྟ་བུ་དོ་པོ་དེ་ལ་ཐག་པས་བཏགས་པའི་སྣེ་མོ་བསྙེན་པར་མ་རྫོགས་པ་དེ་ལ་འཛིན་དུ་
བཅུག་སྟེ་དོ་པོ་དགེ་སློང་ཉིད་ཀྱིས་ཁུར་ན་ལག་ཉའི་ཉེས་པ་མི་འབྱུང་བའི་ཆོ་ག་འམ་ཐབས་
སུ་གསུངས་ལ། དེ་འདྲའི་ཐབས་མེད་ན་དགེ་སློང་གིས་ཟས་དེ་ཁུར་བ་དང་ལམ་རྒྱག་གཞན་
མེད་ན་ཟས་དེ་ཟོས་ཀྱང་ཉེས་པ་མེད་པར་གསུངས་ལ། ལག་ཉ་རྐྱང་པ་འགོག་པའི་བྱིན་ལེན་
ཡོད་ན། དེའི་ཚེ་བྱིན་ལེན་བྱས་པས་ཆོག་གི །བསྙེན་པར་མ་རྫོགས་པས་ཐག་པ་ནས་འཛིན་
པའི་བྱ་ཐབས་དེ་དགོས་པ་མེད་པའི་ཕྱིར་ན་ལག་ཉ་རྐྱང་པ་འགོག་པའི་བྱིན་ལེན་མེད་པར་
གྲུབ་བོ། །ཞེས་གསུངས་པས་ཞིབ་ཏུ་དཔྱད་པར་བྱའོ། ། 
དགུ་པ། བྱིན་ལེན་མ་བྱས་པར་ཟ་བའི་ལྟུང་བྱེད་འཆད་པ་ལ། གླེང་གཞི་ནི། མཉན་
ཡོད་དུ་དྲུག་སྡེས་བྱིན་ལེན་མ་བྱས་པར་ཟོས་པ་ལས་བསླབ་པ་འདི་བཅས་སོ། །དགག་བྱ་
ནི་མ་བྱིན་ལེན་པའི་རྒྱུར་འགྲོ་བ་དང༌། ཟས་བཀག་པ་ལོངས་སྤྱོད་པའི་རྒྱུར་འགྲོ་བའོ། །
 ངོ་ཏི་ནི།
 སྡོམ་ལས། 
ངོ་བོ་རང་ངམ་ཆོག་གཅིག་པས། །
མའི་མར་བྱིན་ལེན་མ་བྱས་པ་ཡི་ཟས།
ཁམ་གཅིག་ཡན་ཆད་ཟོས་པའོ། །
ཞེས་སོ། ། 
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་ཟ་བའི་དངོས་པོ་ནི་ཆོས་ལྔ་ལྡན་ཏེ། སྨན་བཞི་པོ་གང་རུང་ཡིན་པ་དང་། རང་
ངམ་རང་དང་ཆོ་ག་གཅིག་པས་བྱིན་ལེན་མ་བྱས་པ་དང་། སྨན་གྱི་ངོ་བོ་ཡོངས་སུ་རྫོགས་
པ་དང་། རུང་བ་དང་། ཚད་དང་ལྡན་པའོ། །གང་དུ་ཟ་བའི་གནས་ནི། བྱང་སྒྲ་མི་སྙན་

མ་ཡིན་པའོ། །གང་གིས་ཟ་བའི་རྟེན་ནི། གནང་བའི་རྐྱེན་ཅན་ནད་པ་མ་ཡིན་པ་དང་།
ཟས་ཀྱིས་འཕོངས་པ་མ་ཡིན་པའོ། །བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་
བ་ནི་ཟ་བར་ཞུགས་པའོ། །མཐར་ཐུག་ནི་མགུལ་དུ་མིད་པའོ། ། ། །
སྐབས་འདིར་བྱིན་ལེན་གྱི་ཚུལ་བཤད་པ་ལ། བྱིན་ལེན་བྱས་པའི་དགོས་པ་ནི།
སྡོམ་ལས། ། 
བྱིན་ལེན་མ་བྱས་ལྟུང་བ་ཁེགས། ། 
ཟས་ལ་དབང་བོར་གྱུར་པའོ། །
ཞེས་སོ། །
བྱིན་ལེན་གྱི་བསྡུས་དོན་ལ་དྲུག་སྟེ། 
སྡོམ་ལས། 
སྟོབས་པོ་སྟོབས་འོས་ཞེ་ནས་འདོད། །
ཟས་གྱེན་འདེགས་ནུས་ཆོས་གསུམ་ལྡན། །
ཞེས་པ་ལྟར། བྱིན་ལེན་སྟོབས་པ་པོ་ནི་མ་རྫོགས་པ་ཆོས་གསུམ་ལྡན་ནམ། བསླབ་བྱིན་
ཀྱང་རྣམ་དག་ལ་བྱིན་ལེན་སྟོབས་པ་པོར་འོས་སོ། །
བྱིན་ལེན་ལེན་པ་པོ་ནི།
སྡོམ་ལས།
ལེན་པོ་དགེ་སློང་དགེ་སློབ་མ། ། 
ཤེས་གནས་ལུས་ཐ་མལ་གནས་པའོ། །
ཞེས་སོ། །

གང་བྱིན་ལེན་བྱ་བའི་དངོས་པོ་ནི། ། 
སྡོམ་ལས།
དངོས་པོ་སྨན་བཞི་གང་རུང་ཡིན། ། 
རང་ངམ་རང་འདྲས་བྱིན་ལེན་དང་། ། 
མ་འབྲེལ་ཐེ་ཚོམ་ཟ་བ་ཡང་། །
ཞེས་པ་ལྟར་རོ། ། 
གང་དུ་བྱ་བའི་གནས་ནི། 
སྡོམ་ལས། 
གནས་ནི་མངོན་སུམ་མཚམས་ཀྱི་ནང༌། །  
འཐོབ་པའི་ཕྱོགས་ཡིན་ཆོས་གསུམ་ལྡན། །
ཞེས་པའོ། །
བྱིན་ལེན་ཇི་ལྟར་བྱ་ཚུལ་ཡང་།  
སྡོམ་ལས། 
ཇི་ལྟར་བྱ་ཚུལ་བྱིན་ལེན་གྱི། ། 
བསམ་པ་དང་བཅས་ལག་པ་གཉིས། །
བཀན་པས་བླང་བར་བྱ་བའོ། །
ཞེས་སོ། །
བྱིན་ལེན་འཇིག་རྒྱུ་ནི།
སྡོམ་ལས།
ཐོ་ཞེས་འཕྲོ་ཚར་མཚོ་ཞིང་ལོ་མཆེན་པ་དང་། རང་
འཕྲོག་དང་ཤོར་ཏེ་འདྲིལ་དང་བོར་བ་དང་། །

བབས་དང་ཤི་དང་གཞན་གྱིས་རེག་པ་དང༌། ། 
སྨན་གྱི་རིགས་གྱུར་སྐྱེ་བར་གྱུར་བ་དང༌། །
གཞན་ལ་བསྔོས་དང་ཆོས་མཚུངས་གཞན་དང་བཅུ། །
ཞེས་པའོ། །
བཅུ་པ། ཟས་བསོད་པ་སློང་བའི་ལྟུང་བྱེད་འཆད་པ་ལ། གླེང་གཞི་ནི། སེར་སྐྱའི་
གནས་སུ་དྲུག་སྡེས་ཟས་བསོད་པ་བསླངས་པ་ལས་བསླབ་པ་འདི་བཅས་སོ། །དགག་བྱ་
ནི༑ འདོད་པ་ཆེས་པ་དང༌། གཞན་གྱི་ལོངས་སྤྱོད་ལ་གནོད་པའོ། །
ངོ་ཏི་ནི།
སྡོམ་ལས། 
ངོ་བོ་ཉེ་མིན་ཁྱིམ་པ་ལ། །
ཡུལ་དུས་དེ་ན་ཟས་བསོད་པར། ། 
གྲགས་པ་བསླངས་ཏེ་ཐོབ་པ་འོ།
ཞེས་སོ། །
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ་གང་ལ་བསླངས་པའི་ཡུལ་ནི། ཁྱིམ་པ་ཆོས་དྲུག་ལྡན་ནོ། །གང་བསླངས་ཤིང་ཟ་བའི་
དངོས་པོ་ནི་ཆོས་ལྔ་ལྡན་ཏེ་སྨན་བཞི་པོ་གང་རུང་ཡིན་པ་དང་། སྦྱིན་བདག་དེ་ཉིད་ཀྱི་ཡིན་
པ་དང་། ཡུལ་དུས་དེ་ན་བསོད་པར་གྲགས་པ་དང༌། རུང་བ་དང༌། ཚད་ལྡན་ནོ། །གང་
གིས་ཟ་བའི་རྟེན་ནི་གནང་བའི་རྐྱེན་ཅན་ནད་པ་མ་ཡིན་པ་འོ། །བསམ་པ་ལ་འདུ་ཤེས་དང་
ཀུན་སློང་གཉིས་སོ། །སྦྱོར་བ་ནི་སློང་ཞིང་ཟ་བར་ཞུགས་པའོ། །མཐར་ཐུག་ནི་མགུལ་དུ་
མིད་པའོ། །

ལྟུང་བྱེད་འབའ་ཞིག་པ་བཅུ་ཚན་ལྔ་པ་འཆད་པ་ནི།
སྡོམ་ལས། 
སྲོག་ཆགས་བཅས་དང་ཉལ་སར་འདུག །
འགྲེང་དང་གཅེར་བུ་དམག་དང་ནི། །
ཞག་གཉིས་གཤམ་དཀྲུགས་འགྲོ་བ་དང༌། །
བརྡེག་དང་གཟས་དང་གནས་ངན་ལེན། །
ཞེས་སོ། །
དང་པོ། སྲོག་ཆགས་དང་བཅས་པའི་ཆུ་ལ་ལོངས་སྤྱོད་པའི་ལྟུང་བྱེད་འཆད་པ་ལ།
གླེང་གཞི་ནི། ཡུལ་ཀོའུ་ཤམ་བྷིར་འདུན་པས་སྲོག་ཆགས་དང་བཅས་པའི་ཆུ་ལ་སྤྱད་པ་ལས་
བསླབ་པ་འདི་བཅས་སོ། །དགག་བྱ་ནི་དུད་འགྲོའི་སྲོག་ལ་གནོད་པའོ། །
ཞེས་པའོ།
ངོ་ཏི་ནི། 
སྡོམ་ལས།
ངོ་བོ་རང་ཉིད་ཁོ་ནའི་ཕྱིར། ། 
ཆུ་ཤིང་སོགས་ལ་སྲོག་ཆགས་ནི།
ཡོད་མེད་མ་བརྟག་ལྟོས་མེད་ཀྱི། ། 
བསམ་པས་རང་ངམ་བསྐོས་པ་ཡིས། ། 
སྤྱད་དེ་སྲོག་ཆགས་ཤི་བ་འོ།
ཞེས་སོ། །

ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ནི་དུད་འགྲོའི་སྐྱེ་གནས་སུ་གཏོགས་པ་དང༌། ཐ་མལ་པའི་མིག་ལ་སྣང་བ་དང་། ཆུ་ལྟ་
བུའི་གཞི་དང་བཅས་པའོ། །བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་བ་ནི་
རང་ངམ་བསྐོས་པས་སྲོག་ཆགས་དང་བཅས་པ་ལ་སྤྱོད་པར་ཞུགས་པའོ། །མཐར་ཐུག་
ནི་དེའི་རྐྱེན་གྱིས་དུད་འགྲོ་ཤི་བའོ། ། 
འོ་ན། སྔར་འབའ་ཞིག་པ་བཅུ་ཚན་གཉིས་པའི་ནང་གི་དུད་འགྲོ་འདེབས་པ་དང་
སྐབས་འདིར་བཅུ་ཚན་ལྔ་པའི་སྐབས་ཀྱི་སྲོག་ཆགས་དང་བཅས་པའི་ཆུ་ལ་སྤྱོད་པ་གཉིས་
ལ་ཁྱད་པར་ཅི་ཡོད་ཅེ་ན། ལྟུང་བྱེད་འདིར་གཉིས་ཀ་གཞི་ཆུ་དང་ས་སོགས་ལ་སྤྱད་པའི་
ཞར་ལ་དུད་འགྲོ་གསོད་པའི་ལྟུང་བྱེད་དུ་འདྲ་ཡང་ཀུན་སློང་གི་ཁྱད་པར་ཡོད་དེ། སྔར་
དུད་འགྲོ་འདེབས་པའི་ལྟུང་བྱེད་ནི་གཞན་ཁོ་ནའི་དོན་ནམ་རང་གཞན་ཐུན་མོང་བའི་དོན་
དུ་ཆུ་སོགས་ལ་སྤྱད་པ་ལས་དུད་འགྲོ་གསོད་པའི་ལྟུང་བྱེད་ཡིན་ལ། འདིར་ནི་རང་ཁོ་ནའི་
དོན་དུ་ཆུ་སོགས་ལ་སྤྱད་པ་ལས་ཞར་ལ་དུད་འགྲོ་གསོད་པའི་ལྟུང་བྱེད་དུ་བཞག་པས་ཀུན་
སློང་ལ་ཁྱད་པར་ཡོད་དོ། །
གསོད་ཕམ་སྐབས་སུ་མདོ་རྩ་བ་ལས་ནགས་མེས་གཏོང་ནའོ། །ཞེས་ནགས་ལ་མེ་
གཏང་སྟེ་སྲོག་ཆགས་ཤི་ན་སྦོམ་པོའོ། །ཞེས་གསུངས་པ་འདི་ལ། འདི་ཐད་ཊཱིཀྐ་རྒྱ་ཆེ་
འགྲེལ་ལས་ཇི་ལྟར་གསུངས་པ་མཚོ་ཊཱིཀ་དུ་བཀོད་པ་འདིར་སྤྲོས་ན། ནགས་ལ་མེ་གཏང་
བ་ན་སྲོག་ཆགས་ཡོད་པར་ཤེས་པ་དང་དེར་དྭོགས་པ་དང་མེད་པར་ཤེས་པ་སྟེ་རྣམ་པ་གསུམ་
ལས་ཡོད་པར་ཤེས་པ་དང་དེར་དོགས་པ་ལ་གསོད་སེམས་མེད་ཀྱང་སྲོག་ཆགས་ཀྱི་སྲོག་ལ་
ལྟོས་མེད་ཀྱི་བསམ་པས་མེ་བཏང་སྟེ་སྲོག་ཆགས་གསུམ་ཡན་ཤི་ན་སྦོམ་པོ་བཏགས་པ་དང༌།
གཉིས་མན་ཤི་ན་ཉེས་བྱས་སུ་གསུངས་ལ། སྲོག་ཆགས་མེད་པར་ཤེས་ཏེ་མེ་གཏོང་ན་ནི་

ཉེས་པ་མེད་པར་གསུངས་སོ། །འདི་ལ། ཁ་ཅིག་གིས། འོ་ན། གཞན་དོན་དུ་དང་རང་
དོན་དུ་ཆུ་ཤིང་སོགས་ལ་ལོངས་སྤྱད་དེ་དུད་འགྲོ་ཤི་བའི་ལྟུང་བྱེད་གཉིས་པོ་ཆོས་ཅན། སྲོག་
གཅོད་ཀྱི་ལྟུང་བྱེད་མ་ཡིན་པར་ཐལ། ཆུ་ཤིང་སོགས་ལ་དུད་འགྲོ་ཡོད་པར་ཤེས་པ་དང་དེར་
དྭོགས་ཀྱང་སྲོག་ཆགས་ཀྱི་སྲོག་ལ་ལྟོས་མེད་ཀྱི་བསམ་པ་ཙམ་གྱིས་ཀུན་ནས་བསླངས་པ་གང་
ཞིག དུད་འགྲོའི་སྲོག་ལ་ལྟོས་མེད་ཀྱི་བསམ་པ་དེ་གསོད་སེམས་མ་ཡིན་པར་ཕྱིར། དེར་
ཐལ༑ ནགས་ལ་མེ་གཏོང་བ་ན་དུད་འགྲོ་ཡོད་པར་ཤེས་ཀྱང་དེའི་སྲོག་ལ་ལྟོས་མེད་ཀྱི་བསམ་
པས་མེ་བཏང་བ་ཙམ་ལ་གསོད་སེམས་མེད་པ་སྲིད་པར་གསུངས་པའི་ཕྱིར་ཟེར། དེས་ན་
གཞན་གྱི་སྲོག་ལ་ལྟོས་མེད་ཀྱི་བསམ་པ་ཞེས་པ་དེ་དུད་འགྲོ་ཡོད་པར་ཤེས་ཀྱང་དེ་ཤི་ཡང་
བླ་ཡི་སྙམ་པ་ལ་བྱེད་ན་དེ་ཉིད་གསོད་སེམས་སུ་འགྱུར་དུ་དྭོགས་པས་དཔྱད་པར་ཞུའོ། །
གཉིས་པ། ཉལ་པོ་བྱེད་པར་ཤོམ་པའི་ཁྱིམ་ན་འདུག་པའི་ལྟུང་བྱེད་འཆད་པ་ལ། གླེང་
གཞི་ནི། མཉན་ཡོད་དུ་འཆར་ཀས་ཉལ་པོ་བྱེད་པའི་ཁྱིམ་ན་འདུག་པ་ལས་བསླབ་པ་འདི་
བཅས་སོ། །དགག་བྱ་ནི། རང་གི་ཆགས་པ་འཕེལ་བ་དང་གཞན་ལ་གནོད་པའོ། །
ངོ་ཏི་ནི།
སྡོམ་ལས།  །
ངོ་བོ་ཁྱིམ་པ་ཕོ་མོ་གཉིས། །
ཉལ་པོ་བྱེད་པར་ཞུགས་པའམ། །
དེ་ཡི་སྟ་གོན་ལ་གནས་བར། །
སྐྱབས་མེད་མངོན་སུམ་འདོམ་གང་དུ། །
འདུག་པ་ཕོ་མོས་གོ་བ་འོ། ། 
ཞེས་སོ།  །

ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་དང་འདུག་པའི་ཡུལ་ནི། ཁྱིམ་པ་ཕོ་མོ་ཡིན་པ་དང༌། སྤྱོད་པ་ལ་དངོས་སུ་
ཞུགས་པའམ་ཞུགས་པ་ལ་ཕྱོགས་པ་དང་། གཉིས་ཀའི་མཚན་དོན་ཡོད་པ་དང་བསྟེན་དུ་
རུང་བ་དང་རྫུ་འཕྲུལ་གྱི་ཆོས་ཅན་མ་ཡིན་པ་དང་། ཐ་སྙད་བཞི་དང་ལྡན་པ་དང༌། ལུས་
ཐ་མལ་དུ་གནས་པའོ། །གང་གིས་འདུག་པའི་རྟེན་ནི། འཇིགས་པའི་རྐྱེན་དབང་མ་ཡིན་
པའོ༑ ༑གང་དུ་འདུག་པའི་གནས་ནི། རང་མི་དབང་བ་དང༌། གནས་གཅིག་ཡིན་པ་
དང་༑ གནས་དེ་ན་གེགས་གཞན་མེད་པ་དང༌། དེ་གཉིས་དང་དགེ་སློང་བར་སྐྱོབ་གཞན་
མེད་པ། འདོམ་གང་ཡིན་པའོ། །བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་
བ་ནི་འདུག་པར་ཞུགས་པའོ། །མཐར་ཐུག་ནི་འདུག་པ་རྫོགས་པའོ། །
གསུམ་པ། ཉལ་པོ་བྱེད་པའི་ཁྱིམ་ན་འགྲེང་བའི་ལྟུང་བྱེད་འཆད་པ་ལ། གླེང་གཞི་
ནི༑ མཉན་ཡོད་དུ་འཆར་ཀས་ཉལ་པོ་བྱེད་པའི་ཁྱིམ་ན་ལྟ་བར་སོང་སྟེ་འགྲེང་པ་ལས་བསླབ་
པ་འདི་བཅས་སོ། །དགག་བྱ་ནི། རང་གི་སྲེད་པ་འཕེལ་བ་དང་གཞན་ལ་གནོད་པའོ། །
ངོ་ཏི་ནི།
སྡོམ་ལས།
ངོ་བོ་སྔར་བཞིན་ཁྱད་པར་ནི །  །
འདུག་ལ་འགྲེང་དང་སྐྱབས་མེད་ལ། །
འདུག་ལ་འགྲེང་དང་སྐྱབས་མེད་ལ། ། 
སྐྱབས་ཡོད་ཅེས་པའི་ཚིག་གིས་བསྒྱུར། །
ཞེས་སོ། །
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། ཡན་

ལག་གཞན་རྣམས་སྔར་ཉལ་པོ་བྱེད་པའི་ཁྱིམ་ན་འདུག་པ་དང་འདྲ་བ་ལ། སྔར་འདུག་པ་
ཞེས་པའི་ཚབ་ཏུ་འདིར་འགྲེང་བ་ཞེས་དང་། སྔར་སྐྱབས་མེད་པ་ཞེས་པའི་ཚབ་ཏུ་འདིར།
ཁྱིམ་པ་ཕོ་མོ་གཉིས་དང་དགེ་སློང་བར་ན་སྐྱབས་ཡོད་པ་ཞེས་བགྲང་བར་བྱའོ།
བཞི་པ། གཅེར་པུ་པ་ལ་ཟས་སྦྱིན་པའི་ལྟུང་བྱེད་འཆད་པ་ལ། གླེང་གཞི་ནི། མཉན་
ཡོད་དུ་ཀུན་དགའ་བོས་བརྟག་པ་མ་མཛད་པར་གཅེར་པུ་པ་ལ་ཟས་སྦྱིན་པ་ལས་བསླབ་པ་
འདི་བཅས་སོ། །དགག་བྱ་ནི། གཞན་མ་དད་པ་སྐྱེ་བའོ། ། 
ངོ་ཏི་ནི། 
སྡོམ་ལས།་
ངོ་བོ་མུ་སྟེགས་རབ་བྱུང་ལ། །
དགོས་མེད་ཟས་སྦྱིན་བླངས་པ་འོ། ། 
ཞེས་སོ། །
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་ལ་སྦྱིན་པའི་ཡུལ་ནི། མུ་སྟེགས་ཀྱི་རབ་བྱུང་ཡིན་པ་དང་། ཉེ་དུ་མ་ཡིན་པ་
དང་༑ གདུལ་བྱ་ལ་ལྟོས་པ་མེད་པ་དང་། ནད་པ་མ་ཡིན་པ་དང་། རང་ལས་རྫས་ཐ་
དད་པ་དང་། ཐ་སྙད་ལྔ་ལྡན་དང༌། ལུས་ཐ་མལ་དུ་གནས་པ་སྟེ་ཆོས་བདུན་ལྡན་ནོ། །གང་
སྦྱིན་པའི་དངོས་པོ་ནི། དུས་རུང་ཡིན་པ་དང་། རང་གི་ཡིན་པ་དང། རུང་བ་དང་།
ཚད་ལྡན་ནོ། །བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་བ་ནི་སྦྱིན་པར་ཞུགས་
པའོ༑ ༑མཐར་ཐུག་ནི། ཡུལ་དེས་ཐོབ་བློ་སྐྱེས་པའོ། །
ལྔ་པ། དམག་ལ་ལྟ་བའི་ལྟུང་བྱེད་འཆད་པ་ལ། གླེང་གཞི་ནི། མཉན་ཡོད་དུ་དྲུག་

སྡེས་དམག་ལ་བལྟས་པ་ལས་བསླབ་པ་འདི་བཅས་སོ། །དགག་བྱ་ནི། རང་གཞན་གྱི་
ལུས་སྲོག་ལ་གནོད་པའོ། ། ལམ་གྱུར་དངོ་མ་གཞིང། །
སྡོམ་ལས། 
ངོ་བོ་རྒྱལ་པོ་ལ་སོགས་པས། །
བོས་པ་མེད་པར་ཁྱིམ་པ་ཡི། །
དམག་ནི་བཞིར་ལོངས་ཡན་ཆད་ལ། ། 
རང་ཉིད་འདུག་པའི་ཉེ་འཁོར་ལས། ། 
འདས་ཏེ་བལྟས་པ་ལས་གྱུར་པའོ། ། 
ཞེས་སོ། །
ཡན་ལག་ལ། གཞི་དང༌། བསམ་པ། སྦྱོར་བ་མཐར་ཐུག་སྟེ་བཞི་ལས། གཞི་ལ།
གང་ལ་བལྟ་བའི་ཡུལ་ནི། དངོས་སུ་འཐབ་བཞིན་པའམ། འཐབ་པའི་སྟ་གོན་ལ་གནས་
པ་དང་། བཞི་ཡན་ཆད་དུ་ལོངས་པའི་དམག་མཚན་ཉིད་པ་དང༌། ཐ་སྙད་ལྔ་ལྡན་དང་།
ལུས་ཐ་མལ་དུ་གནས་པའོ། །གང་ནས་བལྟ་བའི་གནས་ནི་རང་ཉིད་འདུག་པའི་གནས་ཉེ་
འཁོར་དང་བཅས་པ་ལས་འདས་པ་དང་། དམག་ལ་ལྟ་བའི་ཐ་སྙད་གདགས་སུ་རུང་བ་
འོ༑ ༑གང་གིས་ལྟ་བའི་རྟེན་ནི། རྒྱལ་པོ་ལ་སོགས་པས་མ་བོས་པ་འོ། །བསམ་པ་ལ་འདུ་
ཤེས་དང་ཀུན་སློང་ངོ་། །སྦྱོར་བ་ནི་ལྟ་བར་ཞུགས་པའོ། །མཐར་ཐུག་ནི་དམག་མཐོང་བའོ།།
དྲུག་པ། དམག་ནང་གནས་པའི་ལྟུང་བྱེད་འཆད་པ་ལ། གླེང་གཞི་ནི། དྲུག་སྡེས་
དམག་ནང་གནས་པ་ལས་བསླབ་པ་འདི་བཅས་སོ། །དགག་བྱ་ནི། ལུས་སྲོག་ལ་གནོད་
པའོ༑ ༑

ངོ་ཏི་ནི། 
སྡོམ་ལས།ཕྲེ
ངོ་བོ་དམག་ནང་དགོས་མེད་དུ། ། 
ཉིན་མཚན་འདས་པ་ལས་གྱུར་པའོ། ། །
ཞེས་སོ། ། 
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་དང་གནས་པའི་ཡུལ་ནི། འཐབ་པའམ་དེའི་སྟ་གོན་དུ་གནས་པ་འདི་འདོར་
བའི་སྔར་དམག་ལྟའི་སྐབས་ཆོས་ལྔ་ལྡན་ནོ། །གང་དུ་གནས་པའི་གནས་ནི། དམག་དེའི་
ནང་ཁོངས་སུ་གཏོགས་པའོ། །གང་གི་ཚེ་གནས་པའི་དུས་ནི་དམག་ནང་དེར་གནས་པ་ལ་
དགོས་པ་མེད་པའི་དུས་སོ། །བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་བ་
ནི་གནས་པར་ཞུགས་པའོ། །མཐར་ཐུག་ནི་དགོས་པ་མེད་པའི་དུས་ཀྱི་མཚན་མོ་ཐ་ཡི་སྐད་
ཅིག་མའོ།།
བདུན་པ། དཔུང་གི་ཚོགས་ཉམས་སུ་མྱོང་བའི་ལྟུང་བྱེད་འཆད་པ་ལ། གླེང་གཞི་
ནི༑ དྲུག་སྡེས་མཉན་ཡོད་ནས་སོང་སྟེ་རི་བྲག་པ་དང་ཉེ་བར་དམག་བཤམས་པ་དཀྲུག་པ་
ལས་བསླབ་པ་འདི་བཅས་སོ། །དགག་བྱ་ནི། ལུས་སྲོག་ལ་གནོད་པའོ། །དཔུང་གི་ཚོགས་
ཉམས་སུ་མྱོང་བའི་ལྟུང་བྱེད་འདི་ལ་ནང་གསེས་གསུམ་སྟེ། དམག་རེག་དང་། བཤམས་
དཀྲུགས་དང་། དམག་ལྟའོ། །
དམག་རེག་དང་བཤམས་དཀྲུགས་གཉིས་ཀྱི་ངོ་བོ་ནི། 
སྡོམ་ལས།
རྒྱལ་པོས་བོས་སམ་མ་བོས་ཀྱང་།  །

དམག་ལ་རེག་དང་གཡུལ་བཤམས་པ། །
དཀྲུགས་པ་ལས་གྱུར་དངོས་གཞིའོ། །ད་ཡ་དེར། །
ཞེས་སོ། །
གསུམ་པ། དམག་ལྟའི་ངོ་བོ་ནི། 
སྡོམ་ལས། 
ངོ་བོ་རྒྱལ་པོ་ལ་སོགས་པས། །
བོས་པའི་དགེ་སློང་རང་གནས་ཀྱི། །
ཉེ་འཁོར་འདས་ཏེ་བལྟས་པའོ། །
ཞེས་པའོ། །སྔར་གྱི་དམག་ལྟ་དང་འདིའི་དམག་ལྟ་གཉིས་དམག་ལ་བལྟས་པ་ལས་བྱུང་
བའི་ལྟུང་བྱེད་ཡིན་པར་འདྲ་ཡང་ཁྱད་པར་ནི། སྔར་གྱི་དམག་ལྟ་ནི་རྒྱལ་པོ་སོགས་བོས་
པའི་རྐྱེན་མེད་པར་དམག་ལ་བལྟས་པ་ཡིན་ལ། འདི་ནི་རྒྱལ་པོ་སོགས་ཀྱིས་བོས་པའི་རྐྱེན་
ཡོད་པའི་ཁྱད་པར་རོ། །འདི་དག་གི་ཡན་ལག་བརྩི་ཚུལ་རྒྱལ་པོ་སོགས་ཀྱིས་བོས་པའི་རྐྱེན་
ཡོད་མེད་ཙམ་ལས་གཞན་སྔར་དམག་ལྟའི་སྐབས་དང་མཚུངས་པར་གསུངས་སོ། །
བརྒྱད་པ། བརྡེག་པའི་ལྟུང་བྱེད་འཆད་པ་ལ། གླེང་གཞི་ནི། མཉན་ཡོད་དུ་འཆར་
ཀས་དགེ་སློང་ལ་བརྡེགས་པ་ལས་བསླབ་པ་འདི་བཅས་སོ། །དགག་བྱ་ནི། གཞན་གྱི་ལུས་
སྲོག་ལ་གནོད་པའོ། །
ངོ་ཏི་ནི། 
སྡོམ་ལས།
ངོ་བོ་སེམས་ནི་རྙོག་ཅན་གྱིས། །

དགེ་སློང་ཆོས་དྲུག་ལྡན་པ་ལ། །
བརྡེགས་ཏེ་ཕོག་པ་ལས་གྱུར་པའོ། ། 
ཞེས་སོ། ། 
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
བརྡེག་ཡུལ་དགེ་སློང་ཆོས་དྲུག་ལྡན་ནོ། །བསམ་པ་ལ་འདུ་ཤེས་དང་ཀུན་སློང་གཉིས་སོ།།
སྦྱོར་བ་ནི་བརྡེགས་པར་ཞུགས་པའོ། །མཐར་ཐུག་ནི་ལུས་ལ་ཕོག་པའོ། ། ལས། གཞི་
དགུ་པ། གཟས་པའི་ལྟུང་བྱེད་འཆད་པ་ལ། གླེང་གཞི་ནི། མཉན་ཡོད་དུ་འཆར་
ཀས་བརྡེགས་པར་གཟས་པ་ལས་བསླབ་པ་འདི་བཅས་སོ། །
ངོ་ཏི་ནི། 
སྡོམ་ལས།
ངོ་བོ་སེམས་ནི་རྙོག་ཅན་གྱིས། །
དགེ་སློང་ཆོས་དྲུག་ལྡན་པ་ལ། །
བརྡེག་པར་གཟས་པ་ལས་གྱུར་པའོ། །
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ནི༑ ཡུལ་དགེ་སློང་ཆོས་དྲུག་ལྡན་ནོ། །བསམ་པ་ལ་འདུ་ཤེས་དང་ཀུན་སློང་གཉིས་སོ།།
སྦྱོར་བ་ནི་གཟས་པར་ཞུགས་པའོ། །མཐར་ཐུག་ནི། གཟས་པ་རྫོགས་པའོ། །
བཅུ་པ། གནས་ངན་ལེན་འཆབ་པའི་ལྟུང་བྱེད་འཆད་པ་ལ། གླེང་གཞི་ནི། མཉན་
ཡོད་དུ་ཉེར་དགས་གནས་ངན་ལེན་འཆབ་པ་ལས་བསླབ་པ་འདི་བཅས་སོ། །

ངོ་ཏི་ནི། 
སྡོམ་ལས། ། ། 
ངོ་བོ་མཐོལ་ཡུལ་ཡོད་པ་དེར། །
དགེ་སློང་གཞན་གྱི་ཕམ་པའམ། །
ལྷག་མ་གང་རུང་བཅབས་བྱེད་ནས། །
མཚན་མོ་འདས་པ་ལས་འགྱུར་པའོ། །
ཞེས་སོ། །
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་འཆབ་པའི་དངོས་པོ་ནི། ཕམ་པའམ་ལྷག་མ་ཡིན་པ་དང༌། དགེ་སློང་གཞན་
དེའི་རྒྱུད་དང་འབྲེལ་བ་དང༌། ངོ་བོ་ཤེས་སམ་ཡིད་གཉིས་ཟ་བ་འོ། །གང་གི་འཆབ་པའི་
ལྟུང་བའི་བདག་པོ་ནི། ལྷག་མ་འཆབ་པའི་ཆ་ནས་དགེ་སློང་ཆོས་དྲུག་ལྡན་དང༌། ཕམ་
པ་འཆབ་པའི་ཆ་ནས་དགེ་སློང་གི་སྡོམ་པ་ཙམ་པོ་དང་ལྡན་པ་དང༌། མཚན་མཐུན་པ་དང༌།
ལྟ་བ་མཐུན་པ་དང༌། ཐ་སྙད་ལྔ་ལྡན་དང༌། ལུས་ཐ་མལ་དུ་གནས་པའོ། །གང་དུ་
འཆབ་པའི་གནས་ནི། མཐོལ་ཡུལ་མཚན་ཉིད་དང་ལྡན་པ་ཡོད་པའོ། །བཞི་པ་གང་གིས་
འཆབ་པའི་རྟེན་ནི། བར་ཆད་སྤོང་བ་ལ་ལྟོས་པ་མ་ཡིན་པའོ། །བསམ་པ་ལ་འདུ་ཤེས་
དང་ཀུན་སློང་གཉིས་སོ། །སྦྱོར་བ་ནི་འཆབ་པར་ཞུགས་པའོ། །མཐར་ཐུག་ནི། མཚན་
མོ་མཐའི་སྐད་ཅིག་མ་འོ། །
འབའ་ཞིག་པ་བཅུ་ཚན་དྲུག་པ་འཆད་པ་ནི།
སྡོམ་ལས།
བདེ་དང་མེ་དང་འདན་པ་དང༌། །

བསྙེན་བར་མ་རྫོགས་ཆོས་དང་སྨྲ། །
དགེ་ཚུལ་ཁ་དོག་བསྒྱུར་བ་དང་། ། 
རིན་པོ་ཆེ་དང་ཚ་བའི་དུས། ། 
ཞེས་པའོ། ། 
དང་པོ། ཟན་གཅོད་པའི་ལྟུང་བྱེད་འཆད་པ་ལ། གླེང་གཞི་ནི། མཉན་ཡོད་དུ་ཉེ་
དགས་དགེ་སློང་གཞན་གྱི་ཟན་གཅོད་དུ་འཇུག་པ་ལས་བསླབ་པ་འདི་བཅས་སོ། །དགག་
བྱ་ནི། རང་རིགས་ཀྱི་འཚོ་བ་ལ་གནོད་པའོ། །
ངོ་ཏི་ནི།
སྡོམ་ལས།  །
ངོ་བོ་ཕན་སེམས་མེད་པར་གཞན། །
དགེ་སློང་ལ་ནི་ཁྱིམ་པ་ཡིས། ། 
ཟན་འདྲེན་ངག་གི་རིག་བྱེད་ཀྱིས། །
གཅོད་བཅུག་ཁྱིམ་པས་གོ་བའོ། ། 
ཞེས་སོ། ། 
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་གི་ཟན་གཅོད་དུ་འཇུག་པའི་ཡུལ་ནི། དགེ་སློང་ཆོས་དྲུག་གི་སྟེང་དུ་ཟན་བཅད་
པས་ཕན་པའི་ནད་དང་མི་ལྡན་པའོ། །གང་ལ་གཅོད་དུ་འཇུག་པའི་ཡུལ་ནི། ཁྱིམ་པ་ཡིན་
པ་དང་། དགེ་སློང་དེ་ལ་ཟན་བསྔོ་བ་པོ་ཡིན་པ་དང༌། ཐ་སྙད་ལྔ་ལྡན་དང༌། ལུས་ཐ་
མལ་དུ་གནས་པའོ། །གང་གཅོད་དུ་འཇུག་པའི་དངོས་པོ་ནི། དུས་རུང་ཡིན་པ་དང་། དགེ་

སློང་དེ་ལ་བསྔོས་པ་དང༌། རུང་བ་དང༌། ཚད་ལྡན་ནོ། །གང་གི་ཚེ་གཅོད་དུ་འཇུག་པའི་
དུས་ནི། ཉི་མ་ཕྱེད་མ་ཡོལ་བའོ། །བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་
བ་ནི། ངག་མཚན་ཉིད་ལྔ་ལྡན་གྱིས་ཟན་གཅོད་པར་ཞུགས་པའོ། །མཐར་ཐུག་ནི། ཁྱིམ་
པ་དེས་དོན་གོ་བའོ། །
གཉིས་པ། མེ་ལ་རེག་པའི་ལྟུང་བྱེད་འཆད་པ་ལ། གླེང་གཞི་ནི། རྒྱལ་པོའི་ཁབ་ཏུ་
དྲུག་སྡེས་མེ་ལ་རེག་སྟེ་རྩེ་བ་ལས་བསླབ་པ་འདི་བཅས་སོ། །དགག་བྱ་ནི། དོན་དང་བྱ་
བ་མང་བའོ། །
ངོ་ཏི་ནི། 
སྡོམ་ལས། 
ངོ་བོ་དུས་དྲན་མ་བྱས་པར། །
མེ་ལ་རེག་གམ་རེག་བཅུག་པའོ།
ཞེས་སོ། །
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་ལ་རེག་པའི་ཡུལ་ནི། འཇིག་རྟེན་ན་གྲགས་པའི་མེ་ཡིན་པ་དང་། མེ་ཡོངས་སུ་
རྫོགས་པ་དང་། ཐ་སྙད་བྱ་རུང་གི་ཚད་དང་ལྡན་པ་དང༌། མི་མ་ཡིན་གྱི་མེ་མ་ཡིན་པའོ།།
གང་གིས་རེག་པའི་རྟེན་ནི། དུས་བྱིན་གྱིས་མ་བརླབས་པ་དང་། ནད་པ་མ་ཡིན་པའོ། །བསམ་
པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་བ་ནི་རེག་པར་ཞུགས་པའོ། །མཐར་ཐུག་
ནི་རེག་པ་རྫོགས་པའོ། །
དེ་ལས་འཕྲོས་པའི་དོན་བཤད་པ་ལ། སྤྱིར་འདུལ་གཞུང་ནས་གསུངས་པའི་བྱིན་རླབས་
བཅུ་གཅིག་གསུངས་པ་ནི།

སྡོམ་ལས། 
གོས་དང་ལྷུང་བཟེད་རིན་པོ་ཆེ། 
ལྟུང་བ་གསོ་སྦྱོང་དབྱར་དང་ནི། །
དགག་དབྱེ་སྨན་དང་རུང་ཁང་དང༌། ། 
རྙེད་པ་དུས་ཀྱི་བྱིན་རླབས་སོ། །
ཞེས་སོ། །
དུས་དྲན་ནམ་དུས་བྱིན་གྱིས་རློབ་ཚུལ་བྱེ་བྲག་ཏུ་བཤད་པ་ལ། དགོས་དོན་དང་བསྡུས་
དོན་གཉིས་ལས།
དང་པོ། དགོས་དོན་ནི།
སྡོམ་ལས།
དུས་དྲན་དངོས་ཀྱི་དགོས་པ་བཞི། ། 
མེ་རེག་ལྟ་བུའི་སྦྱོར་བ་ཡི། །
ཉེ་བྱས་ཕྲ་རགས་དངོས་གཞི་གསུམ། །
དུས་དྲན་བྱས་པས་བསླབ་ཉེས་ཁེགས། །
རྒྱུད་ནས་བཅས་མཚམས་ཟིན་པའོ། །
ཞེས་སོ། །
བསྡུས་དོན་ལ་ས་བཅད་བདུན་ཡོད་པ་ནི།
སྡོམ་ལས།
བསྡུས་དོན་བདུན་ཏེ་གཞི་དང་རྟེན། །
ཆེད་དུས་ཡུན་ཚུལ་འཇིག་རྒྱུ་བཅས། །
ཞེས་པ་ལྟར་རོ། །

དང་པོ། དུས་དྲན་གང་ལ་བྱ་བའི་གཞི་ནི།
སྡོམ་ལས།
གཞི་ནི་ངེས་པ་བཞི་ལས་གཞན། ། 
སྒྲ་མི་སྙན་སོགས་དམིགས་བསལ་ལོ། །
ཞེས་པ་སྟེ། དུས་དྲན་གང་ལ་བྱ་བའི་གཞི་ནི། སྔར་བཀག་པ་ལས་གནང་བའི་གཞི་ལ་དང་།
དེ་ཡང་ཡུལ་དང་། དུས་དང་། དངོས་པོ་དང༌། གང་ཟག་སྟེ་ངེས་པ་བཞི་ལས་ལོག་པ་
ལས་གཞན་པ་སྟེ། དེ་འདྲའི་གཞི་ལ་དུས་བྱིན་གྱིས་བརླབས་པར་བྱ་བ་ཡིན་ལ། འོན་ཀྱང་
འདི་ཐད་མཚོ་ཊཱིཀ་ལས་ཡུལ་ངེས་པ་བྱང་སྒྲ་མི་སྙན་དང་། ཨ་མ་པ་རན་ཏ་ལྟ་བུ་ཡུལ་ངེས་
པ་ཡིན་ཀྱང་ཡུལ་དེ་གཉིས་ལ་རིམ་བཞིན་དུས་མིན་ཟ་བ་དང་ཉིན་ལྟར་འཁྲུས་བྱེད་པ་ལ་ཡུལ་
ངེས་པ་ཙམ་གྱིས་མི་ཆོག་པར་དུས་དྲན་བྱ་དགོས་ཚུལ་རང་གི་རྣམ་བཤད་དང་ཊཱིཀྐ་དྲངས་
ནས་སྒྲུབ་པར་མཛད་དོ། །ཨ་སྨ་པ་རན་ཏ་ལྟ་བུར་འཁྲུས་བྱེད་ན་དུས་དྲན་དགོས་ན། དེ་
ལས་གཞན་ཡུལ་ངེས་པ་ལ་དུས་དྲན་མི་དགོས་པའི་མཚན་གཞི་གང་འཇོག་དཔྱད་པར་བྱའོ།།
ཡང་སྐབས་འདིར་དཔྱད་པར་བྱ་བ་ནི་གོང་དུ་དུས་དྲན་བྱེད་པའི་རྟེན་ལ་རབ་བྱུང་སྡེ་
ལྔ་ཆར་བཞག་ལ། དེ་ལྟར་ན་དགེ་ཚུལ་གྱིས་མེ་ལ་རེག་ན་དུས་དྲན་དགོས་པར་ཐལ། འདོད་
པའི་ཕྱིར། འདོད་མི་ནུས་ཏེ། དགེ་ཚུལ་ལ་མེ་རེག་ལྟུང་མེད་ཡིན་པའི་ཕྱིར་ཏེ། འོག་ཏུ་
སྤྱིར་བསྟན་སྐབས་དགེ་ཚུལ་ལ་ལྟུང་མེད་ཕྱེད་དང་བཅོ་བརྒྱད་གང་རིན་ཆེན་རེག་དང་མེ་
ལ་རེག་ཅེས་ལྟུང་མེད་དུ་བཞག་པའི་ཕྱིར་དུས་དྲན་མི་དགོས་ལ། འོན་ཀྱང་དགག་བྱ་ཉེས་
དམིགས་འགོག་པའི་དུས་དྲན་དགེ་ཚུལ་ལ་ཡོད་པར་མངོན་ནོ། ། 

གཉིས་པ་རྟེན་གང་གིས་དུས་དྲན་བྱེད་པ་ནི། 
སྡོམ་ལས།
རྟེན་ནི་སྡེ་ལྔ་གསོ་རུང་ཡན། ། 
ཤེས་རང་བཞིན་གནས་ཐ་མལ་གནས། ། 
གནང་བའི་རྐྱེན་བཅས་ཆོས་བཞི་ལྡན། །
ཞེས་པའོ།  །
གསུམ་པ་ཆེད་དུ་བྱ་བ་དང་ཡུན་ཚད་ནི། 
སྡོམ་ལས། །
ཆོས་ལྡན་ཆེད་དུ་བྱ་བ་དེར། ། 
འཇུག་པའི་སྔོན་ནས་ནམ་དགོས་བར། །
ཞེས་པ་སྟེ། རིང་ཚད་ཉིན་ཞག་གཅིག་གི་ཁོངས་སུ་བྱ་བ་དེར་ནམ་དགོས་ཀྱི་བར་དུ་དུས་
དྲན་བྱས་པས་ཆོག་པར་གསུངས་སོ། །
དུས་ཇི་ལྟར་བྱིན་གྱིས་རློབ་ཚུལ་ནི།
སྡོམ་ལས། 
རློབ་ཚུལ་དགག་བྱ་ཉེས་དམིགས་དང་། ། 
བརྒྱུད་པ་རྒྱུར་འགྲོ་འགོག་པ་ཡི། ། 
དུས་དྲན་གཉིས་སོ་དང་པོར་གསུམ། ། 
ནང་གི་སེམས་ཅན་ལ་ཆགས་དང༌།།
ཕྱི་རོལ་ལོངས་སྤྱོད་ལ་ཆགས་དང༌། །
ཞེ་སྡང་འགོག་པའི་དུས་དྲན་ནོ། །

གཉིས་པ་མེ་རེག་ལྟ་བུའི་ཚེ། ། 
སྤྱིར་ན་དགེ་སློང་ལ་བཀག་ཀྱང༌། །
ཆོས་ལྡན་བྱ་བ་འདི་ལྟ་བུར། ། 
ཐུགས་རྗེ་ཅན་གྱི་སྟོན་པས་གནང༌། །
སྙམ་དུ་དྲན་པར་བྱེད་པའོ། ། ་
ཞེས་སོ།
ནང་སེམས་ཅན་ལ་ཆགས་པ་འགོག་པའི་དུས་དྲན་ནི་བུད་མེད་ཆུས་འཁྱེར་བ་འཛིན་
པ་ན་ཆགས་པའི་གཉེན་པོར་བུ་མོ་དང་སྲིང་མོའི་འདུ་ཤེས་བཞག་པ་དང༌། ཕྱི་ལོངས་སྤྱོད་
ལ་ཆགས་པ་འགོག་པའི་དུས་དྲན་ནི་ཆོས་འཆད་སྐབས་རིན་པོ་ཆེའི་ཁྲི་ལ་རེག་པ་ན་མི་རྟག་
པ་དྲན་པ་དང་། ཞེ་སྡང་འགོག་པའི་དུས་དྲན་ནི་ལྟུང་བ་གླེང་དྲན་བྱེད་སྐབས་ཡུལ་དེ་ལ་
བྱམས་པའི་སེམས་བཞག་སྟེ་དུས་དྲན་བྱེད་དགོས་པ་ལྟ་བུའོ། །བརྒྱུད་པ་བརྒྱུད་འགྲོ་འགོག་
པའི་དུས་དྲན་ནི་སྤྱིར་མེ་ལ་རེག་ན་ལུས་སྲོག་ལ་བརྒྱུད་ནས་གནོད་པའི་དགག་བྱ་ཡོད་ཀྱང་
ཆོས་ལྡན་བྱ་བའི་སྐབས་འདི་ལྟ་བུར་གནང་བ་ཡོད་པར་དྲན་པའོ། །
སྐབས་འདིར་ཁ་ཅིག་གིས་བཅས་པའི་ཁ་ན་མ་ཐོ་བའི་གཞི་ཡིན་ན། ཁྱེད་ལ་དུས་
བྱིན་གྱིས་བརླབས་པའི་དུས་དྲན་སྲིད་པས་ཁྱབ་ཟེར། དེ་ལ། འགའ་རེས། འོ་ན། ཆང་
འཐུང་བ་ཆོས་ཅན། ཁྱེད་ལ་དུས་བྱིན་གྱིས་བརླབས་པའི་དུས་དྲན་རུང་བ་ཐལ། འདོད་
པའི་ཕྱིར། འདོད་མི་ནུས་ཏེ། རྐྱེན་ལ་ལྟོས་ཏེ་གནང་བ་མེད་པའི་ཕྱིར། ཁྱབ་སྟེ། དུས་
དྲན་བྱ་བའི་གཞི་ནི་རྐྱེན་ལ་ལྟོས་ཏེ་གནང་བ་ཡོད་པའི་གཞི་ལ་བྱ་བར་གསུངས་པའི་ཕྱིར་ཏེ།
འདུལ་འཛིན་གྱི་བསླབ་བྱ་ཆེན་མོ་ཤོག ༢༤༧ ལས། ཆང་མ་གཏོགས་པའི་བཅས་རྐྱང་
ཐམས་ཅད་རྐྱེན་ལ་ལྟོས་ཏེ་གནང་བ་ཡོད་པས་དེ་རྣམས་ཀྱི་སྐབས་སུ་དུས་དྲན་ཅི་རིགས་པར་
སར་རོརོ། །ཞེས་གསངས་པའི་ཕིར།

ཡང༌། ལ་ལས། རྐྱེན་ལ་ལྟོས་ཏེ་གནང་བ་ཡོད་པའི་བཅས་རྐྱང་གི་གཞི་ཐམས་
ཅད་ལ་དུས་བྱིན་གྱིས་བརླབས་པ་ཡོད་ཟེར། འོ་ན། ངེས་པ་བཞི་ལོག་ལྟ་བུ་ཆོས་ཅན།
ཁྱེད་ལ་དུས་བྱིན་གྱིས་བརླབས་པའི་དུས་དྲན་བྱེད་པ་ཡོད་པར་ཐལ། འདོད་པའི་ཕྱིར། འདོད་
མི་ནུས་ཏེ། དུས་དྲན་བྱ་བའི་གཞི་ལ་ངེས་པ་བཞི་བོ་གང་རུང་ལས་གཞན་ཡིན་པ་ཞེས་སྦྱར་
བའི་ཕྱིར་དང་། ངེས་པ་བཞི་ལྟ་བུ་ལ་དུས་དྲན་བྱེད་མི་དགོས་པའི་ཕྱིར། དེ་ལ་འཇུག་པར་
གནང་བའི་བཅས་མཚམས་ངེས་པ་བཞི་པོ་དེ་ཉིད་ཀྱིས་འཛིན་པས་དེའི་སྟེང་དུ་བཅས་མཚམས་
འཛིན་བྱེད་ཀྱི་དུས་དྲན་བྱེད་པ་ལ་དགོས་པ་མེད་པའི་ཕྱིར། ཟེར། སྐབས་འདིར་འདུལ་
འཛིན་གྱི་བསླབ་བྱ་ཆེན་མོ་ཤོག ༢༤༧ ལས། གང་ལ་བྱ་བའི་གཞི་ནི་སྤྱིར་བཀག་པ་ལ་
རྐྱེན་ལ་ལྟོས་ཏེ་གནང་བ་ཡིན་པ། ངེས་པ་ལྔ་དང་བྲལ་བ་ཡིན་པའོ། །ངེས་པ་ལྔ་ནི། ཡུལ་
ངེས་པ་ཨ་སྨ་པ་རན་ཏར་ཁྲུས་བྱེད་པ་ལྟ་བུ་དང་། དུས་ངེས་པ་ཟླ་བ་ཕྱེད་ཕྱེད་ན་ཁྲུས་བྱེད་
པ་ལྟ་བུ་དང༌། ཕྱོགས་ངེས་པ་ནང་རེ་བཞིན་ཁ་གདོང་འཁྲུ་བ་ལྟ་བུ་དང༌། དངོས་པོ་ངེས་
པ་རིན་པོ་ཆེའི་ཁྲི་བརླིང་བ་མ་བསྡུས་པར་འདོམ་བཞི་བཅུ་ཞེ་དགུ་འདས་པར་ཕྱིན་ཀྱང་ལྟུང་
བ་མེད་པ་ལྟ་བུ་དང༌། གང་ཟག་ངེས་པ་དེས་ཕན་པའི་ནད་ཅན་ལ་མེ་རེག་སོགས་གནང་
བ་ལྟ་བུའོ། །ཞེས་ཡུལ་དང་དུས་དང་ཕྱོགས་དང་དངོས་པོ་དང་གང་ཟག་ངེས་པ་སྟེ་ལྔ་གསུངས་
སོ༑ ༑ཡང་། ཁ་ཅིག་ན་རེ། ངེས་པ་བཞིའམ་ལྔ་པོ་གང་རུང་ཡིན་ན་དུས་དྲན་བྱ་བའི་
གཞི་མ་ཡིན་པས་ཁྱབ་པར་ཐལ། དུས་དྲན་བྱ་བའི་གཞི་ལ་ངེས་པ་བཞིའམ་ལྔ་པོ་ལས་གཞན་
ཡིན་པ་ཞིག་དགོས་པའི་ཕྱིར། འདོད་ན། ཡུལ་ངེས་པ་ཨ་སྨ་པ་རན་ཏར་ཡང་ཡང་འཁྲུས་
བྱེད་པ་ལ་དུས་དྲན་མི་དགོས་པར་ཐལ། ཡུལ་ངེས་པ་ཡིན་པའི་ཕྱིར། འདོད་མི་ནུས་ཏེ།
མཚོ་ཊཱིཀ་ཤོག ༦༣༡ ལས། དམིགས་བསལ་ནི། ཡུལ་ངེས་པ་བྱང་གི་སྒྲ་མི་སྙན་དུ་བྱིན་
ལེན་མ་བྱས་པར་ཟ་བ་ལ་དུས་བྱིན་གྱིས་བརླབས་དགོས་པ་ལུང་ལས་གསུངས་པ་དང་། ཡུལ་

ངེས་པ་ཨསྨ་པ་རན་ཏར་འཁྲུས་བྱེད་པ་ལའང་རང་གི་རྣམ་བཤད་ལས། འདིར་ཡུལ་དེ་
ཉིད་དུ་དུས་རིག་པར་བྱའོ། །ཞེས་པ་དང་། ཊཱིཀྐ་ལས་ཀྱང་དར་ནི་བློས་ས་དེ་(ཨ་སྨ་
པ་རན་ཏ་ཡིན་སྙམ་དུ་)ཉེ་བར་བཞག་སྟེ་དུས་མ་ཡིན་པར་ཡང་འཁྲུས་བྱའོ། །ཞེས་བཤད་
པའོ༑ ༑ཞེས་གསུངས་པའི་ཕྱིར། ཟེར། དེ་ལ། འགའ་རེས་ཚུལ་དེ་མི་འཐད་པར་ཐལ།
དུས་བྱིན་གྱིས་བརླབས་ཏེ་དུས་དྲན་བྱེད་པ་ནི་གནང་མ་གནང་གི་བཅས་མཚམས་ཟིན་པའི་
ཆེད་ཡིན་ལ། ངེས་པ་བཞིའམ་ངེས་པ་ལྔ་པོ་ཅི་རིགས་ཡོད་ན་དེས་བཅས་མཚམས་ཟིན་
པ་ཡིན་པས་དེ་ལ་བཅས་མཚམས་ཟིན་བྱེད་གཉིས་པ་དུས་དྲན་མི་དགོས་པའི་ཕྱིར། ཁྱབ་
སྟེ༑ འདུལ་འཛིན་རིན་པོ་ཆེའི་བསླབ་བྱ་ཆེན་མོ་ཤོག 247 ལས། ངེས་པ་ལྔ་ལ་དུས་
དྲན་མི་དགོས་ཏེ། དུས་དྲན་ནི་གནང་མ་གནང་གི་བཅས་པ་མཐོ་མཚམས་འཛིན་བྱེད་ཡིན་
ལ༑ ཡུལ་དུས་ངེས་པ་སོགས་ནི་དེ་ཉིད་ཀྱིས་གནང་མ་གནང་གི་མཐོ་མཚམས་ཟིན་པའི་
ཕྱིར་རོ། །དེ་ལའང་མཐོ་མཚམས་འཛིན་བྱེད་གཞན་དགོས་ན་ཐུག་མེད་དུ་འགྱུར་རོ། །ཞེས་
གསུངས་པའི་ཕྱིར། ཟེར་རོ། །དེས་ན། སྤྱིར་བཏང་ལ་ཆང་མ་གཏོགས་པའི་བཅས་
རྐྱང་ཐམས་ཅད་ལ་དུས་དྲན་བྱ་རུང་བ་ཡིན་ཏེ། འདུལ་འཛིན་རིན་པོ་ཆེའི་བསླབ་བྱ་ཆེན་
མོ་གོང་གི་འཕྲོ་ལས། དེས་ན་ཆང་མ་གཏོགས་པའི་བཅས་རྐྱང་ཐམས་ཅད་རྐྱེན་ལ་ལྟོས་
ཏེ་གནང་བ་ཡོད་པས་དེ་རྣམས་ཀྱི་སྐབས་སུ་དུས་དྲན་ཅི་རིགས་པར་སྦྱར་རོ། །ཞེས་གསུངས་
པའི་ཕྱིར། དུས་དྲན་ནམ་བྱ་བའི་དུས་ལ་འགའ་ཞིག་གིས་དགེ་སློང་གིས་སྔ་དྲོའི་དུས་སུ།
ཉིན་མོ་དེར་བྱ་བའི་བཅས་རྐྱང་གི་གཞི་ལ་དུས་དྲན་བྱེད། ཟེར། དེ་ལ། ལ་ལས་ཚུལ་དེ་
མི་འཐད་པར་ཐལ། བྱ་བ་དེ་དང་དེ་ལ་འཇུག་པར་ཉེ་བའི་དུས་སོ་སོ་ཁོ་ནར་དུས་དྲན་བྱ་
དགོས་པའི་ཕྱིར་ཏེ། བསླབ་བྱ་ཆེན་མོ་ཤོག ༢༤༨ ལས། དུས་དྲན་ནམ་གྱིས་ཚེ་བྱ་བ་
ནི༑ བྱ་བ་དེ་ལ་མ་ཞུགས་ཤིང་འཇུག་པར་འདོད་པའི་ཚེ་ཡིན་ཏེ། འཇུག་པར་མི་རྩོམ་པ་

ན་བྱས་པ་དོན་མེད་ལ། ཞེས་གསུངས་པའི་ཕྱིར། ཟེར། དུས་དྲན་བྱེད་ཚུལ་ནི། བསླབ་
བྱ་ཆེན་མོ་གོང་གི་འཕྲོ་ལས། དུས་དྲན་གྱི་ངོ་བོ་ནི། དགོས་པ་འདི་ལ་བྱ་བ་འདི་གནང་
བས་འདི་ནས་འདི་ཙམ་གྱི་བར་དུ་བྱ་བ་འདི་བྱའོ་སྙམ་པའི་དགེ་སློང་གིས་བརྟག་པ་ཚུལ་བཞིན་
ཡིད་ལ་བྱེད་པའོ། །ཞེས་གསུངས་སོ། །
དུས་དྲན་འཇིག་རྒྱུ་ནི། 
སྡོམ་ལས།
འཇིག་རྒྱུ་ཁབས་དང་ཆོས་མིན་འགྱུར། །
ཞེས་སོ། ། 
གསུམ་པ། འདུན་པ་ཕྱིར་བསྒྱུར་གྱི་ལྟུང་བྱེད་འཆད་པ་ལ། གླེང་གཞི་ནི། མཉན་
ཡོད་དུ་དགའ་བོས་འདུན་པ་ཕྱིར་བསྒྱུར་བྱས་པ་ལས་བསླབ་པ་འདི་བཅས་སོ། །དགག་
བྱ་ནི། རང་རིགས་ལ་གནོད་པའོ། །
ངོ་ཏི་ནི། 
སྡོམ་ལས།
ངོ་བོ་མཚན་ཉིད་ལྡན་པ་ཡི། །
དགེ་འདུན་བསྒྲུབ་བྱ་དགེ་སློང་ལ། །
སྒྲུབ་པའི་ལས་ལ་འདུས་པ་དེར། །
སྒྲུབ་པའི་ལས་ལ་འདུས་པ་དེར། ། 
འདུན་ཕུལ་ལས་བྱས་ཟིན་པའི་དུས། །
རང་གིས་ཕུལ་བའི་འདུན་པ་ནི། །

ཕྱིར་བསྒྱུར་ཚིག་སྨྲས་དོན་གོ་བའོ། །
ཞེས་སོ། །
ཡན་ལག་ལ། གཞི་དང་། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་ལ་འདུན་པ་ཕུལ་བའི་ཡུལ་ནི། དགེ་འདུན་མཚན་ཉིད་བཞི་དང་ལྡན་པའོ། །གང་
དུ་འདུན་པ་ཕུལ་བའི་ལས་ནི། ཆོས་གསུམ་ལྡན་ཏེ། དགེ་འདུན་དང་འབྲེལ་བའི་ལས་ཡིན་
པ་དང་། བསྒྲུབ་བྱ་དགེ་སློང་ལ་སྒྲུབ་པ་དང༌། ཆོས་དང་ལྡན་པའི་ལས་ཡིན་པའོ། །གང་
ཕྱིར་བསྒྱུར་བའི་དངོས་པོ་ནི། རང་གི་འདུན་པ་ཕུལ་བ་ཡིན་པའོ། །གང་གི་ཚེ་ཕྱིར་བསྒྱུར་
བའི་དུས་ནི། ལས་དེ་བྱས་ཟིན་པའི་དུས་ཡིན་པའོ། །ཕྱིར་བསྒྱུར་བའི་ཚིག་གང་ལ་སྨྲ་
ཡུལ་ནི། དགེ་སློང་ཆོས་དྲུག་སྟེང་ལས་དེར་གཏོགས་པའོ། །བསམ་པ་ལ་འདུ་ཤེས་དང་
ཀུན་སློང་གཉིས་སོ། །སྦྱོར་བ་ནི། ངག་མཚན་ཉིད་ལྔ་ལྡན་གྱིས་འདུན་པ་ཕྱིར་བསྒྱུར་གྱི་
ཚིག་སྨྲ་བར་ཞུགས་པའོ། །མཐར་ཐུག་ནི་དོན་གོ་བའོ། ། 
བཞི་པ། ནུབ་ལྷག་པར་ཉལ་བའི་ལྟུང་བྱེད་འཆད་པ་ལ། གླེང་གཞི་ནི། མཉན་
ཡོད་དུ་ཉེ་དགས་ནུབ་ལྷག་ཉལ་བ་ལས་བསླབ་པ་འདི་བཅས་སོ། །དགག་བྱ་ནི། ཆགས་
པའི་རྒྱུར་འགྱུར་བ་དང་། རྒོད་བགས་ཀྱི་རང་བཞིན་དུ་འགྱུར་བའོ། །
ངོ་ཏི་ནི། 
སྡོམ་ལས།
ངོ་བོ་བསྙེན་པར་མ་རྫོགས་དང༌། །
གནས་གཅིག་ལྷན་ཅིག་ཉལ་བ་ཡི། ། 
གཉིད་ལོག་མཚན་མོ་གསུམ་པའི་མཐའ། །

འདས་པ་ལས་གྱུར་དངོས་གཞི་འོ། །
ཞེས་སོ། །
ཡན་ལག་ལ། གཞི་དང་། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་དང་ཉལ་བའི་ཡུལ་ནི། བསྙེན་པར་མ་རྫོགས་པའམ་ཕམ་པ་བྱུང་བ་དང༌། ཐ་
སྙད་ལྔ་ལྡན་དང༌། ལུས་ཐ་མལ་དུ་གནས་པའོ། །གང་དུ་ཉལ་བའི་གནས་ནི། གནས་ཀྱི་
ངོ་བོར་གྲུབ་པ་དང་། སྤྱོད་ལམ་བཞི་ཡན་ཤོང་བ་དང༌། གནས་གཅིག་ཡིན་པའོ། །གང་
གིས་ཉལ་བའི་རྟེན་ནི། ནད་པ་དང་ནད་གཡོག་གི་དབང་གིས་གནས་པ་མ་ཡིན་པ་དང་།
དབྱར་ཚུལ་ན་ཟླ་བ་གཉིས་ཀྱི་ཚེ་ན་དགེ་སློང་སྡིག་ཅན་ཉེ་བར་གནས་པ་ན་དགེ་ཚུལ་དང་ལྡན་
པའི་དགེ་སློང་མ་ཡིན་པའོ། །བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་བ་
ནི༑ མཚན་མོ་གསུམ་པ་ལ་ཉལ་བར་ཞུགས་པའོ། །མཐར་ཐུག་ནི་མཚན་མོ་གསུམ་པའི་
མཚན་མཐའི་སྐད་ཅིག་མའོ། །
ལྔ་པ། སྡིག་ལྟ་མི་གཏོང་བའི་ལྟུང་བྱེད་འཆད་པ་ལ། གླེང་གཞི་ནི། མཉན་ཡོད་དུ་
འཆི་ལྟས་ཀྱིས་སྡིག་ལྟ་མི་གཏོང་བ་ལས་བསླབ་པ་འདི་བཅས་སོ། །དགག་བྱ་ནི། རང་
རིགས་ལ་གནོད་པའོ། ། 
ངོ་ཏི་ནི།
སྡོམ་ལས།
ངོ་བོ་སྡིག་ལྟ་སྐྱེས་པ་དེ། ། 
བཞམས་བསྒོ་སོགས་ཀྱིས་ཟློག་པ་ལྔས། ། 
བཟློག་ཀྱང་མི་གཏོང་ལས་གྱུར་པའོ། །
ཞེས་སོ།  །

ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ སྦྱོར་བ་བརྩམ་པའི་གཞི་ལ་གང་བརྗོད་པའི་དོན་ནི། ཆོས་མ་ཡིན་པའི་ཕྱོགས་ཀྱི་སྡིག་
ལྟ་སྐྱེས་པའོ། །གང་ལ་བརྗོད་པའི་ཡུལ་མི་ཆོས་བླ་མ་སྨྲ་ཡུལ་གྱི་ཆོས་གསུམ་ལྡན་ནོ། །རྗོགས་
པར་བྱེད་པའི་རྐྱེན་ནི། དགེ་འདུན་གྱིས་བཞམས་བསྒོ་དང་གསོལ་བཞིས་བཟློག་ཀྱང་མི་
གཏོང་བའོ། །བསམ་པ་ལ་ཀུན་སློང་དང་འདུ་ཤེས་གཉིས་སོ། །སྦྱོར་བ་ནི་ངག་མཚན་
ཉིད་ལྔ་ལྡན་གྱིས་སྡིག་ལྟའི་ཚིག་སྨྲ་ཞིང་མི་གཏོང་བའོ། །མཐར་ཐུག་ནི། ལས་བརྗོད་པ་
གསུམ་པའི་མཐའ་ལ་མི་གཏོང་བའོ། །
དྲུག་པ། སྤངས་པ་རྗེས་ཕྱོགས་འཆད་པ་ལ། གླེང་གཞི་ནི། མཉན་ཡོད་དུ་དགེ་
འདུན་གྱིས་དགེ་སློང་འཆི་ལྟས་གནས་ནས་དབྱུང་བ་ལ་ཉེ་དགས་མཐུན་འཇུག་བྱས་པ་ལས་
བསླབ་པ་འདི་བཅས་སོ། །དགག་བྱ་རང་རིགས་ལ་གནོད་པའོ། །
ངོ་ཏི་ནི། 
སྡོམ་ལས། ངོ་བོ་གནས་དབྱུང་དགེ་སློང་དང༌།
ཆོས་དང་ཟང་ཟིང་ལོངས་སྤྱོད་ནི། ། 
ངས་པོ་ལྷན་ཅིག་བྱས་པའམ་ལྷན་ཅིག་ཉལ། །
མཚན་མཐའ་འདས་པ་ལས་གྱུར་པའོ། །
ཞེས་སོ། །
ཡན་ལག་ལ། གཞི་དང་། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་གི་རྗེས་སུ་ཕྱོགས་པའི་ཡུལ་ནི་ཆོས་བརྒྱད་ལྡན་ཏེ། དགེ་སློང་ཆོས་དྲུག་ལས་ལྟ་

མཐུན་དོར་བའི་ལྔའི་སྟེང་དུ། སྤངས་པ་དང་འབྲེལ་བ་དང་། ནད་པ་མ་ཡིན་པ་དང་། གདུལ་
བྱ་ལ་ལྟོས་པ་མ་ཡིན་པ་འོ།།གང་དུ་ཉལ་བའི་གནས་ནི་གནས་ཆོས་གསུམ་ནུབ་ལྷག་སྐབས་
ལྟར་རོ། །བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་བ་ནི། ཆོས་དང་ཟང་
ཟིང་ལྷན་ཅིག་སྤྱོད་པའམ་ལྷན་ཅིག་ཉལ་བར་བྱེད་པའོ། །མཐར་ཐུག་ནི། ཆོས་དང་ཟང་
ཟིང་ལྷན་ཅིག་སྤྱད་པའམ་གནས་གཅིག་ཏུ་ལྷན་ཅིག་ཉལ་བའི་མཚན་མཐའི་སྐད་ཅིག་མའོ།།
བདུན་པ། དགེ་ཚུལ་བསྙིལ་བ་སྡུད་པའི་ལྟུང་བྱེད་འཆད་པ་ལ། གླེང་གཞི་ནི། མཉན་
ཡོད་དུ་ཉེ་དགས་དགེ་ཚུལ་བསྙིལ་བ་ཉེ་བར་འཇོག་པ་ལས་བསླབ་པ་འདི་བཅས་སོ། །དགག་
བྱ་ནི། རང་གཞན་ལ་གནོད་པའོ། ། 
ངོ་ཏི་ནི། 
སྡོམ་ལས། 
ངོ་བོ་དགེ་ཚུལ་བསྙིལ་བ་དང་། །
ལྷན་ཅིག་ཆོས་དང་ཟང་ཟིང་གི །
ལོངས་སྤྱོད་བྱས་པའམ་ལྷན་ཅིག་ཉལ། །  
མཚན་མཐའ་འདས་པ་ལས་གྱུར་པའོ། །
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། དང་
པོ་གཞི་ལ། གང་བསྡུ་བའི་ཡུལ་ནི་ཆོས་བདུན་ལྡན་ཏེ། དགེ་ཚུལ་གྱི་སྡོམ་པ་དང་ལྡན་པ་
དང་༑ མཚན་མཐུན་པ་དང་། ཐ་སྙད་གསུམ་ལྡན་དང༌། ལུས་ཐ་མལ་དུ་གནས་པ་དང་།
བསྙིལ་བ་དང་འབྲེལ་བ་དང༌། ནད་པ་མ་ཡིན་པ་དང༌། གདུལ་བྱ་ལ་ལྟོས་པ་མ་ཡིན་པ་
འོ༑ ༑གང་དུ་ཉལ་བའི་གནས་ནི་གནས་ཆོས་གསུམ་ལྡན་ནོ། །བསམ་པ་ལ་འདུ་ཤེས་དང་

ཀུན་སློང་གཉིས་སོ། །སྦྱོར་བ་ནི། ཆོས་དང་ཟང་ཟིང་ལྷན་ཅིག་སྤྱོད་པ་ལ་ཞུགས་པའམ་
ལྷན་ཅིག་གནས་གཅིག་ཏུ་ཉལ་བར་བྱེད་པའོ། །མཐར་ཐུག་ནི། ཆོས་དང་ཟང་ཟིང་ལྷན་
ཅིག་སྤྱད་པ་འམ་གནས་གཅིག་ཏུ་ལྷན་ཅིག་ཉལ་བའི་མཚན་མཐའི་སྐད་ཅིག་མའོ། །
བརྒྱད་པ། ཁ་དོག་མ་བསྒྱར་བའི་གོས་འཆང་བའི་ལྟུང་བྱེད་འཆད་པ་ལ། གླེང་གཞི་
ནི༑ རྒྱལ་པོའི་ཁབ་ཏུ་དྲུག་སྡེས་གོས་དཀར་པོ་གྱོན་པ་ལས་བསླབ་པ་འདི་བཅས་སོ། །དགག་
བྱ་ནི། ཁྱིམ་པ་དང་ཆ་ལུགས་འདྲེས་པའོ། །
ངོ་ཏི་ནི།
སྡོམ་ལས།
ངོ་བོ་རང་ཉིད་དབངབའི་གོས། ། 
དཀར་པོ་ཁ་དོག་མ་བསྒྱུར་ལ། ། 
ལོངས་སྤྱོད་པ་ལས་དངོས་གཞི་འོ། ། 
ཞེས་སོ། །
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ ཆོས་དྲུག་ལྡན་ཏེ། གོས་ཡིན་པ་དང་། རང་གི་ཡིན་པ་དང་། ཁ་མ་བསྒྱུར་བའི་
དཀར་པོ་ཡིན་པ་དང་། རུང་བ་ཡིན་པ་དང་། རང་རང་གི་ཚད་དང་ལྡན་པ་དང་། ཆུ་
ཚགས་ལས་གཞན་ཡིན་པ་འོ། །བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་
བ་ནི། དེ་ལ་ལོངས་སྤྱོད་པར་ཞུགས་པའོ། །མཐར་ཐུག་ནི་ལོངས་སྤྱོད་རྫོགས་པའོ། །
དགུ་པ། རིན་ཆེན་ལོངས་པ་གཞིར་གཏོགས་ཀྱི་ལྟུང་བྱེད་འཆད་པ་ལ། གླེང་གཞི་
ནི༑ ཡངས་པ་ཅན་དུ་དྲུག་སྡེས་རོལ་མོའི་སྒྲ་ཕྱུང་བ་ལས་བསླབ་པ་འདི་བཅས་སོ། །

ངོ་ཏི་ནི། །
སྡོམ་ལས། ། 
ངོ་བོ་རང་གི་མ་ཡིན་པའི། །
རིན་པོ་ཆེ་འམ་དེར་སྨོས་པ། ། 
རོལ་མོའི་ཆ་བྱད་ལ་སོགས་པར།
རང་ངམ་བསྐོས་པས་མངོན་སུམ་དུ། །
འདུན་རེག་པ་ལས་གྱུར་དངོས་གཞིའོ།
ཞེས་སོ། །
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་ལ་རེག་པའི་ཡུལ་ནི། རིན་པོ་ཆེ་ཆོས་བདུན་ལྡན་དང་། རིན་པོ་ཆེར་སྨོས་པ་
ཆོས་བཞི་ལྡན་གཉིས་ལས། དང་པོ་ནི། རིན་པོ་ཆེ་ཡིན་པ་དང་། རང་གི་མ་ཡིན་པ་དང་།
དགོས་པའི་ཕྱིར་རུང་བ་ཉིད་དུ་གྱུར་བ་དང་། ཆུད་འཛའ་བའི་རྐྱེན་དང་མི་ལྡན་པ་དང་།
ཐོབ་པར་ལྕོགས་པ་ན་གནས་པ་དང༌། མི་མ་ཡིན་པའི་མ་ཡིན་པ་དང་། སྦྱིན་བདག་བསོད་
ནམས་འདོད་པས་སྟབས་པ་མ་ཡིན་པའོ། །རིན་པོ་ཆེར་སྨོས་པ་ནི་ཆོས་བཞིན་ལྡན་ཏེ། མཚོན་
ཆ་དང་རོལ་མོའི་ཆ་བྱད་ཡིན་པ་དང་། དགོས་པའི་ཕྱིར་རུང་བ་ཉིད་དུ་གྱུར་བ་དང་། ཆུད་
འཛའ་བའི་རྐྱེན་དང་མི་ལྡན་པ་དང༌། ཐོབ་པར་ལྕོགས་པ་ན་གནས་པའོ། །གང་གིས་རེག་
པའི་རྟེན་ནི་དོན་ཁྱད་པར་ཅན་སྒྲབ་པ་མ་ཡིན་པའོ། །བསམ་པ་ལ་འདུ་ཤེས་དང་ཀུན་སློང་
གཉིས་སོ། །སྦྱོར་བ་ནི་རང་གིས་སམ་གཞན་རེག་ཏུ་བཅུག་པའོ། །མཐར་ཐུག་ནི་རེག་
པ་རྫོགས་པའོ། ། 
སྐབས་འདིར། ཁ་ཅིག་གིས་གཞན་ལ་དབང་བའི་རིན་པོ་ཆེ་གང་ལ་རེག་ཀྱང་ལོངས་

པ་གཞིར་གཏོགས་ཀྱི་ལྟུང་བྱེད་བསྐྱེད་པས་ཁྱབ་ཟེར། འོ་ན། དགེ་སློང་གིས་གསེར་ལས་
བྱས་པའི་སྟེགས་བུ་ལ་རེག་པ་དང་། སངས་རྒྱས་ཀྱི་སྐུ་གཟུགས་རིན་པོ་ཆེ་ལས་བྱས་པ་སྐུ་
གདུང་ནང་རྟེན་དུ་མ་བཞུགས་པ་ལ་དད་པས་མ་ཡིན་པས་རེག་པ་ན་ཆོས་ཅན། ལོངས་པ་
གཞིར་གཏོགས་ཀྱི་ལྟུང་བྱེད་དངོས་གཞི་བསྐྱེད་པར་ཐལ། དེའི་ཚེ་གཞན་གྱི་རིན་པོ་ཆེ་དངོས་
ལ་རེག་པ་ཡིན་པའི་ཕྱིར། འདོད་མི་ནུས་ཏེ། མཚོ་ཊཱིཀ་ལོངས་པ་གཞིར་གཏོགས་ཐད་
ཤོག ༤༦༩ ལས། དགེ་སློང་གིས་གསེར་གྱི་སྟེགས་བུ་ལ་རེག་ན་ཉེས་བྱས་སུ་འགྱུར་གྱི་
རིན་པོ་ཆེ་ལ་རེག་པའི་ལྟུང་བྱེད་དུ་ནི་མི་འགྱུར་ཏེ། མི་རུང་བ་ཉིད་དོ། །ཞེས་པ་དགོས་
པའི་རུང་བ་ཉིད་དུ་གྱུར་པ་མ་ཚང་བ་ཉིད་དོ། །ཞེས་གསུངས་པའི་ཕྱིར་དང་། དེའི་ཤོག
༤༦༨ ལས། སངས་རྒྱས་ཀྱི་སྐུ་གཟུགས་ནི་རྒྱུ་རིན་པོ་ཆེ་ལས་བྱས་པ་ནང་ན་སངས་རྒྱས་
ཀྱི་སྐུ་གདུང་དང་བཅས་པ་ཉིད་ནི་དེ་ལ་རེག་ན་ལྟུང་བྱེད་དོ། །དེ་གཉིས་(སྐུ་གཟུགས་རིན་
པོ་ཆེ་ལས་བྱས་པ་དང་སྐུ་གདུང་ནང་དུ་བཞུགས་པ་དེ་གཉིས་)གང་རུང་རེ་རེ་མ་ཚང་བ་ལ་
རེག་ན་ཉེས་བྱས་སོ། །ཞེས་གསུངས་པའི་ཕྱིར། དེས་ན། སངས་རྒྱས་ཀྱི་སྐུ་གཟུགས་
རིན་པོ་ཆེ་ལས་བྱས་པ་ནང་དུ་སྐུ་གདུང་བཞུགས་པ་རེག་ན་ལྟུང་བྱེད་དང་། ནང་དུ་སྐུ་མ་
བཞུགས་པ་ལ་རེག་ན་ཉེས་བྱས་སུ་གསུངས་ལ། དེ་བཞིན་དུ་ཉན་ཐོས་དང་རང་རྒྱལ་གྱི་
སྐུ་གཟུགས་རིན་པོ་ཆེ་ལས་བྱས་པ་སྐུ་གདུང་བཅས་པ་ལ་རེག་ན་ནི་ཉེས་བྱས་ལས་ལྟུང་བྱེད་
མི་བསྐྱེད་ཚུལ་མཚོ་ཊཱིཀ་ལས་གསལ་ལོ། ། 
ཡང༌། ལ་ལས། རིན་ཆེན་ལོངས་པ་གཞིར་གཏོགས་ཀྱི་ལྟུང་བྱེད་དངོས་གཞི་བསྐྱེད་
པའི་གཞིའི་དངོས་པོ་ལ་རིན་པོ་ཆེ་དངོས་ཡིན་པས་ཁྱབ་ཟེར། དེ་ལ་འགའ་རེས། འོ་ན།
ལྕགས་ལས་བྱས་པའི་མཚོན་ཆ་དང་རོལ་མོའི་ཆ་བྱད་ལ་རེག་པ་ན་ཆོས་ཅན། ལོངས་པ་
གཞིར་གཏོགས་ཀྱི་ལྟུང་བྱེད་མི་བསྐྱེད་པར་ཐལ། འདོད་པའི་ཕྱིར། འདོད་མི་ནུས་ཏེ།

མཚོ་ཊཱིཀ་འདི་ཐད་ལས། མཚོན་ཆ་དང་རོལ་མོར་སྤྱད་པའི་ལག་ཆ་ནི་རང་གི་ཡིན་ཡང་
རུང་མ་ཡིན་ཡང་རུང་སྟེ་དེ་ལ་རེག་ན་ལྟུང་བྱེད་དོ། །ཞེས་གསུངས་པའི་ཕྱིར་དང་། ལྟུང་
བྱེད་འདིའི་གཞིའི་དངོས་པོ་ལ། རིན་པོ་ཆེ་དངོས་དང་རིན་པོ་ཆེར་སྨོས་པ་སྟེ་གཉིས་གསུངས་
ཤིང་༑ རིན་པོ་ཆེར་སྨོས་པ་ནི། མཚོན་དང་རོལ་མོའི་ཆ་བྱད་ལ་འཇོག་ཚུལ་དེར་གསལ་
བའི་ཕྱིར་དང་། འདི་ཐད་བསླབ་བྱ་ཆེན་མོ་ཤོག ༢༥༩ལས་ཀྱང་། རིན་པོ་ཆེར་སྨོས་པ་
ནི་རོལ་མོར་སྤྱད་པའི་ལག་ཆ་དང་གཡུལ་ངོར་སྤྱད་པའི་མཚོན་ཆའི་དགོས་པ་སྒྲུབ་ནུས་པའོ།།
ཞེས་གསུངས་པའི་ཕྱིར་རོ། །ཟེར། སྐབས་འདིར། རིན་པོ་ཆེ་ལས་བྱས་པའི་སངས་
རྒྱས་ཀྱི་སྐུ་གཟུགས་སྐུ་གདུང་དང་བཅས་པ་ལ་རེག་ན་ལྟུང་བྱེད་དང༌། སྐུ་གདུང་མེད་པ་
ལ་རེག་པ་དང་ཉན་ཐོས་དང་རང་རྒྱལ་གྱི་སྐུ་གཟུགས་རིན་པོ་ཆེ་ལས་བྱས་པ་ལ་སྐུ་གདུང་
དང་བཅས་མ་བཅས་པ་ལ་རེག་པ་དང་སྲེད་མེད་བུ་སྟེ་ཁྱབ་འཇུག་སོགས་ཀྱི་གཟུགས་རིན་
པོ་ཆེ་ལས་བྱས་པ་ལ་རེག་ན་ཉེས་བྱས་བསྐྱེད་པ་བཅས་གསུངས་ལ། དེ་ཡང་། སངས་
རྒྱས་ཀྱི་སྐུ་གཟུགས་རིན་པོ་ཆེ་ལས་བྱས་པ་ལ་དད་པས་སྟོན་པའི་འདུ་ཤེས་ཀྱིས་རེག་པ་ལ་
ཉེས་པ་མེད་པར་གསུངས་ཏེ། བསླབ་བྱ་ཆེན་མོ་འདི་ཐད་ལས། སྟོན་པའི་འདུ་ཤེས་བཞག་
ནས་རེག་པ་ལ་ཉེས་པ་མེད་དོ། །ཞེས་གསུངས་པའི་ཕྱིར།
ཡང༌། འགའ་རེས། ལོངས་པ་གཞིར་གཏོགས་ཀྱི་གཞིའི་དངོས་པོ་ཡིན་ན་གཞན་
གྱིས་དབང་བས་ཁྱབ་ཟེར། དེ་ལ། ལ་ལས། རང་གཞན་ཐུན་མོང་དུ་དབང་བའི་མཚོན་
ཆ་དང་རོལ་མོའི་ཆ་ལག་ལ་རེག་པ་ན་ཆོས་ཅན། ལོངས་པ་གཞིར་གཏོགས་ཀྱི་ལྟུང་བ་མི་
བསྐྱེད་པར་ཐལ། འདོད་པའི་ཕྱིར། འདོད་མི་ནུས་ཏེ། རིན་པོ་ཆེར་སྨོས་པ་ལ་རེག་ན་དེ་
རང་དབང་ངམ་མི་དབང་བ་གང་ཡིན་ཡང་ལོངས་པ་གཞིར་གཏོགས་ཀྱི་ལྟུང་བྱེད་བསྐྱེད་པའི་
ཕྱིར་ཏེ། མཚོ་ཊཱིཀ་འདི་ཐད་ལས་མཚོན་བྱ་དང་རོལ་མོའི་ལག་ཆ་ནི་རང་གི་ཡིན་ཡང་རུང་

མ་ཡིན་ཡང་རུང་སྟེ། དེ་ལ་རེག་ན་ལྟུང་བྱེད་དོ། །ཞེས་གསུངས་པའི་ཕྱིར།
སྤང་ལྟུང་གི་ནང་གི་རིན་པོ་ཆེ་ལ་རེག་པའི་གཞིའི་དངོས་པོ་དེ་ལ། རང་དབང་བའི་
རིན་པོ་ཆེ་དངོས་སམ་དེ་དང་འདྲ་བ་འམ་བསྙད་གདགས་སུ་རུང་བ་ཞེས་གསུངས་ལ། དེའི་
མཚན་གཞི་ལ། མཚོ་ཊཱིཀ་ལས། གཡུ་རྡོག་དང༌། ཁྲབ་རྙིང་པ་ལྟ་བུ་ཞེས་གསུངས་ལ།
ལོངས་པ་གཞིར་གཏོགས་ཀྱི་སྐབས་འདིར་གཞིའི་དངོས་པོ་ལ་རིན་པོ་ཆེ་དངོས་སམ་རིན་
པོ་ཆེར་སྨོས་པ་ཞེས་གསུངས་ལ། རིན་པོ་ཆེ་སྨོས་པའི་མཚན་གཞི་ནི། མཚོན་ཆ་དང་རོལ་
མོའི་ཆ་བྱད་ལ་གསུངས་ལ། རིན་པོ་ཆེ་དང་འདྲ་བ་ཞེས་པ་དང་རིན་པོ་ཆེར་སྨོས་པ་ཞེས་
པ་གཉིས་ལ་ཁྱད་པར་ཅི་ཡོད་དཔྱད་པར་བྱ་ཞིང་། མཚོན་ཆ་དང་རོལ་མོའི་ཆ་བྱད་ལྟ་བུ་
རིན་པོ་ཆེ་དང་འདྲ་བ་ཞེས་པ་དེར་འཇོག་རུང་ན། རང་དབང་བའི་མཚོན་བྱ་དང་རོལ་མོའི་
ཆ་བྱད་ལ་རེག་ན་ལོངས་པ་གཞིར་གཏོགས་བསྐྱེད་ཚུལ་གོང་དུ་མཚོ་ཊཱིཀ་ལས་གསུངས་ཚུལ་
དྲངས་ཟིན་ཅིང་རང་གི་རིན་པོ་ཆེ་དངོས་དེ་དང་འདྲ་བ་ལ་རེག་པས་སྤང་ལྟུང་གི་རིན་ཆེན་
རེག་པ་ཡང་བསྐྱེད་པར་དྭོགས་པས་དཔྱད་པར་བྱའོ། །
བཅུ་པ། ཁྲུས་བྱེད་པའི་ལྟུང་བྱེད་འཆད་པ་ལ། གླེང་གཞི་ནི། རྒྱལ་པོའི་ཁབ་ཏུ་
དྲུག་རྗེས་དུས་མ་ཡིན་པར་མཐོ་འཚམ་པས་ཁྲུས་བྱས་པ་ལས་བསླབ་པ་འདི་བཅས་སོ། །དགག་
བྱ་ནི། གཞན་མ་དད་པ་སྐྱེས་པའོ། །
ངོ་ཏི་ནི།
སྡོམ་ལས། 
གཉིས་པ་ངོ་བོ་སྔར་ཁྲུས་བྱས་པ་ནས།
ཟླ་ཕྱེད་མ་འདས་འཇིག་རྟེན་ན། །
གྲགས་པའི་ཆུས་ཁྲུས་བྱས་པ་ལས། །

ལུས་ཕྱེད་ཁྱབ་པར་གྱུར་པའོ། །ང་འོ་།ཨོཾ་ཀར་793ལོ་ཆ
ཞེས་སོ། །
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་གིས་འཁྲུས་བྱ་བའི་དངོས་པོ་ནི། འཇིག་རྟེན་ན་གྲགས་པའི་ཆུ་ཡིན་པ་དང་།
ལུས་ཕྱེད་ཡན་ཁྱབ་པའོ། །གང་གི་ཚེ་ཁྲུས་བྱ་བའི་དུས་ནི། ཚ་བའི་དུས་མ་ཡིན་པ་དང་།
ཟླ་བ་ཕྱེད་ཕྱེད་ཀྱི་དུས་མ་ཡིན་པའོ། །གང་གིས་ཁྲུས་བྱེད་པའི་རྟེན་ནི། ན་བ་མ་ཡིན་པ་
དང་༑ ལས་མ་བྱས་པ་དང༌། ལམ་དུ་མ་སོང་བ་དང༌། རླུང་གིས་མི་བསྐྱོད་པ་དང་། ཆར་
གྱིས་མ་ཕོག་པའོ། །གང་དུ་ཁྲུས་བྱ་བའི་གནས་ནི། ཡུལ་ཨ་སྨ་པ་རན་ཏ་ལས་གཞན་ཡིན་
པའོ༑ ༑བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་བ་ནི། དུས་མ་ཡིན་པར་
ཁྲུས་བྱེད་པར་ཞུགས་པའོ། །མཐར་ཐུག་ནི་ཁྲུས་བྱེད་པའི་ཆུས་ལུས་ཕྱེད་ཁྱབ་པར་གྱུར་
པའོ༑ ༑ཚ་བའི་དུས་ནི། ་
སྡོམ་ལས།
སོ་ག་ཟླ་བ་ཕྱེད་དང་གཉིས།
དབུར་གྱི་ཟླ་བ་དང་པོ་སྟེ། ། 
ཟླ་བ་ཕྱེད་གསུམ་ཚ་བའི་དུས། །
ཞེས་པ་ལྟར་རོ། །
འབའ་ཞིག་པ་བཅུ་ཚན་བདུན་པ་འཆད་པ་ནི། ་
སྡོམ་ལས།
དུད་འགྲོ་འགྱོད་པ་སོར་མོ་དང༌། ། jjའི་བླང་བྱེད་འབྱེད་པའི
རྩེ་དང་ལྷན་ཅིག་དངངས་བྱེད་དང༌། །

སྦེད་དང་གདེང་མེད་གཞི་མེད་དང་། །
སྐྱེས་བ་མེད་པར་ལམ་འགྲོ་བའོ། ། 
འཇུ་ཆུ་ཁར་མོ་ཟླ་བསམ་པ་ལ་འ་
ཞེས་པའོ། །
དང་པོ། དུད་འགྲོ་གསོད་པའི་ལྟུང་བྱེད་འཆད་པ་ལ། གླེང་གཞི་ནི། མཉན་ཡོད་
དུ་འཆར་ཀས་བྱ་རོག་བསད་པ་ལས་བསླབ་པ་འདི་བཅས་སོ། །དགག་བྱ་ནི། དུད་འགྲོའི་
སྲོག་ལ་གནོད་པའོ། །
སྡོམ་ལས། 
ངོ་བོ་གཞན་གྱི་ཞོར་མིན་པར། །
གསོད་པར་འདོད་པས་རང་ངམ་གཞན། །
བསྐོས་པས་དུད་འགྲོ་བསད་པ་འོ། །
ཞེས་སོ། ། 
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ནི༑ དུད་འགྲོ་ཡིན་པ་དང་། གཞི་མའི་ཞོར་ལ་གསོད་པའི་ཡུལ་ལས་གཞན་ཡིན་པའོ།།
བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་བ་ནི། གསོད་པར་ཞུགས་པའོ།།
མཐར་ཐུག་ནི། དུད་འགྲོ་སྲོག་དབང་འགགས་པའོ། །
གཉིས་པ། འགྱོད་པ་བསྐྱེད་པའི་ལྟུང་བྱེད་འཆད་པ་ལ། གླེང་གཞི་ནི། མཉན་ཡོད་
དུ་འཆར་ཀས་འགྱོད་པ་བསྐྱེད་དུ་བཅུག་པ་ལས་བསླབ་པ་འདི་བཅས་སོ། །དགག་བྱ་ནི།
རང་རིགས་ཀྱི་སེམས་བདེར་གནོད་པའོ། །

ངོ་ཏི་ནི། 
སྡོམ་ལས། ། 
ངོ་བོ་དགེ་སློང་རྣམ་དག་ལ། ། 
རྣམ་དག་དགེ་སློང་མིན་དོན་གྱིས། ། 
འགྱོད་པ་བསྐྱེད་པ་ལས་གྱུར་པའོ། ། 
ཞེས་སོ། 
ཡན་ལག་ལ། གཞི་དང་། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་ལ་འགྱོད་པ་བསྐྱེད་པའི་ཡུལ་ནི། དགེ་སློང་ཆོས་དྲུག་ལྡན་ནོ། །གང་གིས་འགྱོད་
པ་བསྐྱེད་པའི་དངོས་པོ་ནི། དགེ་སློང་གི་སྡོམ་པ་རྣམ་དག་མ་སྐྱེས་པས་འགྱོད་དུ་བཅུག་པའོ།།
བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་བ་ནི། ངག་མཚན་ཉིད་ལྔ་ལྡན་གྱིས་
འགྱོད་པ་བསྐྱེད་དུ་ཞུགས་པའོ། །མཐར་ཐུག་ནི་དོན་གོ་བའོ། །
གསུམ་པ། ག་ག་ཚིལ་བྱེད་པའི་ལྟུང་བྱེད་འཆད་པ་ལ། གླེང་གཞི་ནི། མཉན་ཡོད་
དུ་བཅུ་བདུན་སྡེའི་གཅིག་ལ་གཞན་བཅུ་དྲུག་གིས་ག་ག་ཚིལ་བྱས་པ་ལས་བསླབ་པ་འདི་བཅས་
སོ༑ ༑དགག་བྱ་ནི། རང་རིགས་ལ་གནོད་པའོ། ། 
ངོ་ཏི་ནི། 
སྡོམ་ལས། ། །
ངོ་བོ་རང་ལས་གཞན་པ་ཡི། །
དགེ་སློང་ལུས་དངོས་མ་ཉམས་པར། ། 
སྐྱི་གཡར་འདོད་བས་རེག་པ་འོ། ། 
ཞེས་སོ། །

ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ་གང་ལ་རེག་པའི་ཡུལ་ནི། དགེ་སློང་ཆོས་དྲུག་གི་སྟེང་དུ། ལུས་དངོས་ཡིན་པ་དང་།
མ་ཉམས་པ་དང་། ཕམ་པ་བསྐྱེད་ནུས་ཀྱི་ལམ་ལས་གཞན་ཡིན་པའོ། །བསམ་པ་ལ་འདུ་
ཤེས་དང་ཀུན་སློང་གཉིས་སོ། །སྦྱོར་བ་ནི་ག་ག་ཚིལ་བྱེད་པར་ཞུགས་པའོ། །མཐར་ཐུག་
ནི་རེག་པ་རྫོགས་པའོ། ། 
བཞི་པ། ཆུ་ལ་རྩེ་བའི་ལྟུང་བྱེད་འཆད་པ་ལ། གླེང་གཞི་ནི། མཉན་ཡོད་དུ་བཅུ་
བདུན་སྡེས་ཆུ་ལ་རྩེ་བ་ལས་བསླབ་པ་འདི་བཅས་སོ། །དགག་བྱ་ནི། རྒོད་བག་ལ་ཆགས་
པ་འཕེལ་བའོ། ། 
དཔེ་ངོ་ཏི་ནི།
སྡོམ་ལས།
ངོ་བོ་འཇིག་རྟེན་གྲགས་པའི་ཆུ། ། 
ལྟེ་བ་ནུབ་པའི་ཚད་ལོངས་ལ། །
རྩེ་འམ་རྩེར་འཇུག་ལས་གྱུར་པའོ། ། 
ཞེས་སོ། །
IPH
ཡན་ལག་ལ། གཞི་དང་། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ནི༑ འཇིག་རྟེན་ན་གྲགས་པའི་ཆུ་ཡིན་པ་དང་། ལྟེ་བ་ནུབ་པའི་ཚད་དང་ལྡན་པའོ། །བསམ་
པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་བ་ནི། རྩེ་བར་ཞུགས་པའོ། །མཐར་ཐུག་
ནི༑ རྩེ་བ་རྫོགས་པའོ། ། 
ལྔ་པ། བུད་མེད་དང་ལྷན་ཅིག་ཉལ་བའི་ལྟུང་བྱེད་འཆད་པ་ལ། གླེང་གཞི་ནི། མ་

འགགས་པས་རི་བྲག་གི་གྲོང་དུ་བུད་མེད་དང་ལྷན་ཅིག་ཉལ་བ་ལས་བསླབ་པ་འདི་བཅས་
སོ༑ ༑དགག་བྱ་ནི་ཆགས་པའི་རྒྱུར་འགྱུར་བའོ། ། 
ངོ་ཏི་ནི། །
 སྡོམ་ལས། 
ངོ་བོ་གནས་གཅིག་བུད་མེད་དང༌། །
ལྷན་ཅིག་ཉལ་ཞིང་གཉིད་ལོག་པས།
མཚན་མཐའ་འདས་པ་ལས་གྱུར་པའོ། ། 
ཞེས་སོ། །
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་དང་ཉལ་བའི་ཡུལ་ནི། འཁྲིག་ཚིག་སྐབས་ཀྱི་བུད་མེད་ཆོས་ལྔ་ལྡན་སྟེང་སྲུང་
བ་པོ་མེད་པའོ། །གང་དུ་ཉལ་བའི་གནས་ནི། ནུབ་ལྷག་སྐབས་ཀྱི་གནས་དང་འདྲ་བའོ།།
གང་གི་ཚེ་ཉལ་བའི་དུས་ནི། མཚན་མོ་ཡིན་པའོ། །གང་གིས་ཉལ་བའི་རྟེན་ནི། ཁྲིམས་
གྲོགས་གཞན་མི་ལྡན་པའོ། །བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་བ་
ནི༑ ཉལ་བར་ཞུགས་པའོ། །མཐར་ཐུག་ནི། མཚན་མཐའི་སྐད་ཅིག་མའོ། །
དྲུག་པ། དངངས་བྱེད་ཀྱི་ལྟུང་བྱེད་འཆད་པ་ལ། གླེང་གཞི་ནི། མཉན་ཡོད་དུ་
འཆར་ཀས་དངངས་པར་བྱས་པ་ལས་བསླབ་པ་འདི་བཅས་སོ། །དགག་བྱ་ནི། རང་རིགས་
ཀྱི་སེམས་བདེར་གནོད་པའོ། ། 
ངོ་ཏི་ནི།
སྡོམ་ལས།
ངོ་བོ་དགེ་སློང་གཞན་དག་ལ།  །

འཇིགས་རྒྱུ་ཡིད་དུ་མི་འོང་བ། །
ཉེ་བར་སྒྲུབ་པ་རང་ངམ་གཞན། །
བསྐོས་པའི་ངག་གི་རིག་བྱེད་ཀྱིས། ། 
དངངས་བྱེད་ཚིག་སྨྲས་དོན་གོ་བའོ། ། 
ཞེས་སོ། །
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་དངངས་པར་བྱ་བའི་ཡུལ་ནི། དགེ་སློང་ཆོས་དྲུག་ལྡན་ནོ། །གང་གིས་དངངས་
པར་བྱེད་པའི་དངོས་པོ་ནི། འཇིགས་པའི་རྒྱུ་ཡིད་དུ་མི་འོང་བའོ། །བསམ་པ་ལ་འདུ་ཤེས་
དང་ཀུན་སློང་གཉིས་སོ། །སྦྱོར་བ་ནི། རང་ངམ་བསྐོས་པས་དངངས་པར་ཞུགས་པའོ།།
མཐར་ཐུག་ནི་དོན་གོ་བའོ། །
བདུན་པ། སྦེད་པའི་ལྟུང་བྱེད་འཆད་པ་ལ། གླེང་གཞི་ནི། མཉན་ཡོད་དུ་དྲུག་
སྡེས་བཅུ་བདུན་སྡེའི་ཆོས་གོས་སྦེད་བ་ལས་བསླབ་པ་འདི་བཅས་སོ། །དགག་བྱ་ནི། གཞན་
ལ་གནོད་པ་དང་མ་བྱིན་ལེན་གྱི་རྒྱུར་འགྱུར་བའོ། །
ངོ་ཏི་ནི།
སྡོམ་ལས།
ངོ་བོ་འདི་པའི་རབ་འབྱུང་གི ། 
འཚོ་བའི་ཡོ་བྱད་ཆོས་གོས་སོགས། ། 
སྦེད་དམ་སྦེད་དུ་བཅུག་པ་འོ། །
ཞེས་སོ། །

ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་གི་སྦ་བའི་བདག་པོ་ནི། རབ་བྱུང་སྡེ་ལྔ་གང་རུང་ཡིན་པ་དང་། རང་རང་གི་
སྡོམ་པ་དག་པ་དང༌། ལྟ་བ་མཐུན་པ་དང༌། ཐ་སྙད་གསུམ་ལྡན་དང༌། ལུས་ཐ་མལ་དུ་
གནས་པ་དང༌། བདག་ལས་ཐ་དད་པའོ། །གང་སྦ་བའི་དངོས་པོ་ནི། ཆོས་གོས་སམ་
ལྷུང་བཟེད་དེ་འཚོ་བའི་ཡོ་བྱད་ཡིན་པ་དང༌། ཆུད་འཛའ་བའི་རྐྱེན་དང་མི་ལྡན་པ་དང་།
རུང་བ་དང༌། ཚད་དང་ལྡན་པའོ། །བསམ་པ་ལ། འདུ་ཤེས་དང་ཀུན་སློང་གཉིས་སོ།།
སྦྱོར་བ་ནི། སྦེད་པར་ཞུགས་པའོ། །མཐར་ཐུག་ནི། སྦ་བ་རྫོགས་པའོ། ། 
བརྒྱད་པ། གདེང་མེད་སྤྱོད་པའི་ལྟུང་བྱེད་འཆད་པ་ལ། གླེང་གཞི་ནི། མཉན་
ཡོད་དུ་ཉེ་དགས་གོས་སོགས་གདེང་མེད་སྤྱད་པ་ལས་བསླབ་པ་འདི་བཅས་སོ། །དགག་
བྱ་ནི། རང་རིགས་ལ་གནོད་པ་དང༌། མ་བྱིན་ལེན་གྱི་རྒྱུར་འགྱུར་བའོ། ། ཁྲུ
ངོ་ཏི་ནི།
སྡོམ་ལས།
ངོ་བོ་གཞན་ལ་སྦྱིན་པ་ཡི། ། 
གོས་སམ་ལྷུང་བཟེད་རྐུ་སེམས་སམ། །
ཡིད་གཅུགས་ཁྱད་ཅན་ལས་གཞན་པས། ། 
ལོངས་སྤྱོད་པ་ལས་གྱུར་པ་འོ། །
ཞེས་སོ། ། 
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ་གང་གི་ལོངས་སྤྱོད་པའི་བདག་པོ་ནི། དགེ་སློང་ཆོས་དྲུག་ལྡན་སྟེང་ལོངས་སྤྱོད་པས་དགའ་
བར་གྱུར་པ་མ་ཡིན་པའོ། །གང་ལོངས་སྤྱོད་པའི་དངོས་པོ་ནི། གོས་སམ་ལྷུང་བཟེད་ཡིན་

པ་དང་། རུང་བ་དང་ཚད་དང་ལྡན་པ་དང༌། རང་གིས་སྦྱིན་པས་ད་ལྟ་དགེ་སློང་གཞན་
དབང་བའོ། །བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་བ་ནི། ལོངས་སྤྱོད་
པར་ཞུགས་པའོ། །མཐར་ཐུག་ནི་ལོངས་སྤྱད་པ་རྫོགས་པའོ། །། 
དགུ་པ། གཞི་མེད་ལྷག་མའི་སྐུར་འདེབས་ཀྱི་ལྟུང་བྱེད་འཆད་པ་ལ། གླེང་གཞི་
ནི༑ རྒྱལ་པོའི་ཁབ་ཏུ་མཛའ་བོ་དང་ས་ལས་སྐྱེས་གཉིས་ཀྱིས་ལྷག་མའི་སྐུར་བ་བཏབ་པ་
ལས་བསླབ་པ་འདི་བཅས་སོ། །དགག་བྱ་ནི། རང་རིགས་ལ་གནོད་པའོ། ། 
ངོ་ཏི་ནི། 
སྡོམ་ལས།
ངོ་བོ་དགེ་སློང་གཞན་དག་ལ། །
གཞི་མེད་པར་ནི་ལྷག་མ་ཡིས། །
གཞི་མེད་པར་ནི་ལྷག་མ་ཡིས། ། 
སྐུར་བ་བཏབ་པ་ལས་གྱུར་པའོ། །
ཞེས་སོ། །
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ་གང་ལ་སྐུར་བ་གདབ་པའི་ཡུལ་ནི། རང་ཕྱོགས་ཡིན་ན་བསྙེན་རྫོགས་གསོ་རུང་ཡན་
ཆད་དང་ལྡན་པ་དང་། གཞན་ཕྱོགས་ཡིན་ན་ཕམ་པས་མ་ཉམས་པ་དང་། ཐ་སྙད་གསུམ་
ལྡན་དང་། ལུས་ཐ་མལ་དང་། རང་ལས་ཐ་དད་པའོ། །གང་གིས་སྐུར་བ་བཏབ་པའི་
དངོས་པོ་ནི། དགེ་འདུན་ལྷག་མ་དང་གཞི་མེད་པའོ། །གང་ལ་གོ་བྱའི་ཡུལ་ནི། ཐ་སྙད་
ལྔ་ལྡན་དང༌། ལུས་ཐ་མལ་དང་། རང་ལས་ཐ་དད་པའོ། །བསམ་པ་ལ་འདུ་ཤེས་དང་
ཀུན་སློང་གཉིས་སོ། །སྦྱོར་བ་ནི། ངག་མཚན་ཉིད་ལྔ་ལྡན་གྱིས་སྐུར་བ་འདེབས་པར་ཞུགས་
པའོ༑  ༑མཐར་ཐག་ནི་དོན་གོ་བའོ། །

བཅུ་པ། བུད་མེད་དང་ལྷན་ཅིག་ལམ་དུ་འགྲོ་བའི་ལྟུང་བྱེད་འཆད་པ་ལ། གླེང་
རྒྱལ་པོའི་ཁབ་ཏུ་དགེ་སློང་ཞིག་བུད་མེད་དང་ལྷན་ཅིག་ལམ་དུ་འགྲོ་བ་ལས་བསླབ་
པ་འདི་བཅས་སོ། །དགག་བྱ་ནི། ཆགས་པའི་རྒྱུར་འགྲོ་བའོ། ། 
ངོ་ཏི་ནི།
སྡོམ་ལས།
ངོ་བོ་ཁྲིམས་གྲོགས་མེད་པ་རུ། །
བུད་མེད་དང་ནི་ལྷན་ཅིག་ཏུ། །
ལམ་དུ་རྒྱང་གྲགས་འདས་པར་ཕྱིན། ། 
ཞེས་སོ། །
ཡན་ལག་ལ། གཞི་དང་། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་དང་འགྲོ་བའི་ཡུལ་ནི། ཆོས་བརྒྱད་ལྡན་ཏེ། འཁྲིག་ཚིག་སྐབས་ཀྱི་བུད་མེད་
ཆོས་ལྔའི་སྟེང་དུ། ཆོས་འདི་པའི་རབ་བྱུང་མ་ཡིན་པ་དང་། ཕན་གདགས་བྱ་དང་འདོགས་
བྱེད་མ་ཡིན་པ་དང༌། ངོ་མ་སྤོས་པའོ། །གང་དུ་འགྲོ་བའི་ལམ་ནི། ས་ལ་བརྟེན་པ་དང་།
རྒྱང་གྲགས་ཀྱི་མཐའ་ཅན་ཡིན་པའོ། །གང་གིས་འགྲོ་བའི་རྟེན་ནི་ཁྲིམས་གྲོགས་དང་མི་
ལྡན་པའོ། །བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་བ་ནི། སྦྱོར་བ་གཅིག་
གིས་རྒྱང་གྲགས་འདའ་བར་ཞུགས་པའོ། །མཐར་ཐུག་ནི། རྒྱང་གྲགས་འདས་པའོ། །
འབའ་ཞིག་པ་བཅུ་ཚན་བརྒྱད་པ་འཆད་པ་ནི། 
སྡོམ་ལས། 
རྐུ་དང་ཉི་ཤུ་མ་ལོན་དང༌། ། 

བརྐོ་དང་མགྲོན་དང་བསླབ་པ་དང༌།
འཐབ་དང་མི་སྨྲ་འགྲོ་བ་དང༌། ། 
མ་གུས་ཆང་འཐུང་དུས་མིན་པའོ། །
ཞེས་པའོ། ། 
དང་པོ། རྐུ་མ་དང་ལྷན་ཅིག་ལམ་དུ་འགྲོ་བའི་ལྟུང་བྱེད་འཆད་པ་ལ། གླེང་གཞི་
ནི༑ རྒྱལ་པོའི་ཁབ་ནས་དགེ་སློང་ཞིག་ཤོ་གམ་འདྲལ་བའི་ཚོང་པ་དང་ལྷན་ཅིག་འགྲོ་བ་
ལས་བསླབ་པ་འདི་བཅས་སོ། །དགག་བྱ་ནི། མ་བྱིན་ལེན་པའི་རྒྱུར་འགྲོ་བའོ། །
ངོ་ཏི་ནི།
སྡོམ་ལས།
ངོ་བོ་ཤོ་གམ་འདྲལ་བ་ཡི། །
ཚོང་པའམ་ཆོམ་རྐུན་པ་དང་ནི། 
ལྷན་ཅིག་ལམ་འགྲོ་རྒྱང་གྲགས་འདས། །
ཞེས་སོ།
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་དང་འགྲོ་བའི་ཡུལ་ནི། ཆོམ་རྐུན་པའམ་ཤོ་གམ་འདྲལ་བའི་ཚོང་པ་ཡིན་པ་དང་།
རྐུ་བའི་བྱ་བ་བྱེད་བཞིན་པ་དང༌། ཁྱིམ་པ་ཡིན་པ་དང༌། སྐྱེས་པ་ཡིན་པ་དང༌། ཕན་
གདགས་བྱ་འདོགས་བྱེད་མ་ཡིན་པ་དང༌། ངོ་མ་སྤོས་པ་དང་། ཐ་སྙད་བཞི་ལྡན་དང་།
ལུས་ཐ་མལ་དུ་གནས་པའོ། །གང་དུ་འགྲོ་བའི་ལམ་ནི། ས་ལ་བརྟེན་པའི་ལམ་ཡིན་པ་
དང་༑ རྒྱང་གྲགས་ཀྱི་མཐའ་ཅན་ནོ། །བསམ་པ་ལ་འདུ་ཤེས་དང་ཀུན་སློང་གཉིས་སོ།།

སྦྱོར་བ་ནི། སྦྱོར་བ་གཅིག་གིས་འགྲོ་བར་ཞུགས་པའོ། །མཐར་ཐུག་ནི་རྒྱང་གྲགས་འདས་
པའོ༑ ༑
གཉིས་པ། ལོ་ཉི་ཤུ་མ་ལོན་པར་བསྙེན་པར་རྫོགས་པའི་ལྟུང་བྱེད་འཆད་པ་ལ། གླེང་
གཞི་ནི། མཉན་ཡོད་དུ་མོའུ་འགལ་གྱི་བུས་སྐྱེས་ཕྲན་གཞོན་ནུ་བཅུ་བདུན་སྡེ་ཉི་ཤུ་མ་ལོན་
པར་བསྙེན་པར་རྫོགས་པ་ལས་བསླབ་པ་འདི་བཅས་སོ། །དགག་བྱ་ནི། གཞན་རྒྱུད་ཆུད་
ཟོས་པའི་རྒྱུར་འགྱུར་བའོ། ། 
ངོ་ཏི་ནི། 
སྡོམ་ལས།
ཞེས་སོ། ངོ་བོ་བསྒྲུབ་བྱ་ལོ་ཉི་ཤུ། །
མ་ལོན་པ་ལ་དེར་ཤེས་བཞིན། །
བསྙེན་རྫོགས་མཁན་བོ་བྱས་པ་ལས། ། 
གྱུར་བའི་ལྟུང་བ་དངོས་གཞི་འོ། ། 
ཞེས་སོ།  །
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་བསྙེན་པར་རྫོགས་པའི་ཡུལ་ནི། བསྙེན་པར་མ་རྫོགས་པ་དང་། ཞེ་ནས་བསྙེན་
པར་རྫོགས་འདོད་ཡོད་པ་དང་། མངལ་བཤོལ་དང་བཅས་ཀྱང་ལོ་ཉི་ཤུ་མ་ལོན་པ་དང་།
མཚན་མཐུན་པ་དང༌། བར་ཆད་ཀྱི་གཙོ་བོ་དང་མི་ལྡན་པ་དང་། ཐ་སྙད་ལྔ་ལྡན་དང༌།
ལུས་ཐ་མལ་དུ་གནས་པའོ། །གང་དག་གིས་བསྙེན་པར་རྫོགས་པའི་གྲོགས་ནི། ལས་སློབ་
དགེ་འདུན་དང་བཅས་པའོ། །གང་གིས་བསྙེན་པར་རྫོགས་པའི་ཆོ་ག་ནི། གསོལ་བཞིའི་
ལས་སོ། །གང་གིས་བསྙེན་པར་རྫོགས་པར་བྱེད་པའི་རྟེན་ནི། མཁན་པོ་ཡིན་པའོ། །བསམ་

པ་ལ་འདུ་ཤེས་དང་ཀུན་སློང་ངོ་། །སྦྱོར་བ་ནི། མཁན་པོ་བྱས་ཏེ་ཡུལ་དེ་ལོ་ཉི་ཤུ་མ་ལོན་
པར་བསྙེན་པར་རྫོགས་པར་ཞུགས་པའོ། །མཐར་ཐུག་ནི། ལས་བརྗོད་པ་གསུམ་པ་ཕལ་
ཆེར་ཟིན་པའོ། ། ། 
གསུམ་པ། ས་བརྐོ་བའི་ལྟུང་བྱེད་འཆད་པ་ལ། གླེང་གཞི་ནི། མཉན་ཡོད་དུ་དྲུག་
སྡེས་ས་བརྐོས་པ་ལས་བསླབ་པ་འདི་བཅས་སོ། །དགག་བྱ་ནི། སྲོག་ཆགས་ཀྱི་ལུས་སྲོག་
ལ་གནོད་པའོ། ། 
ངོ་ཏི་ནི།
སྡོམ་ལས།
ངོ་བོ་འཇིག་རྟེན་གྲགས་པའི་ས།
སོར་བཞི་ཡན་ཆད་རང་ངམ་གཞན། །
བརྐོས་པ་ལས་གྱུར་དངོས་གཞི་འོ། །
ཞེས་སོ། །
ཡན་ལག་ལ། གཞི་དང༌། བསམ་ལ། སྦྱོར་བ། མཐར་ཐུག་སྟེ་བཞི་ལས། གཞི་
ནི༑ འཇིག་རྟེན་ན་གྲགས་པའི་ས་ཡིན་པ་དང༌། འཐས་པར་གནས་པ་དང༌། མ་ཉམས་
པ་དང༌། འོག་གཞི་དང་འབྲེལ་བའོ། །བསམ་པ་ལ་འདུ་ཤེས་དང་ཀུན་སློང་གཉིས་སོ།།
སྦྱོར་བ་ནི། བརྐོ་བར་ཞུགས་པ་འོ། །མཐར་ཐུག་ནི། སོར་བཞི་ཡན་བརྐོས་པའོ། །
བཞི་པ། མགྲོན་གཉེར་རིང་འདུག་གི་ལྟུང་བྱེད་འཆད་པ་ལ། གླེང་གཞི་ནི། སེར་
སྐྱའི་གནས་སུ་དྲུག་སྡེས་མགྲོན་དུ་གཉེར་བ་ལས་རིང་དུ་འདུག་པ་ལས་བསླབ་པ་འདི་བ
སོ༑ ༑དགག་བྱ་ནི། སྦྱིན་བདག་གི་ལོངས་སྤྱོད་ལ་གནོད་པའོ། །

438
I ངོ་ཏི་ནི། 
སྡོམ་ལས། ། 
ངོ་བོ་མགྲོན་དུ་འབོད་པ་པོའི། །
ཁྱམ་པས་དུས་ཚིགས་བཅས་པ་ལས། 
ལྷག་པར་ཟོས་སམ་དུས་མེད་ཀྱང༌།
ཟླ་བ་བཞི་ལས་ལྷག་པ་རུ། །
ཟས་ཟོས་པ་ལས་གྱུར་པ་འོ། །
ཞེས་སོ། ། །
ཡན་ལག་ལ། གཞི་དང་། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་གི་ཟ་བའི་སྦྱིན་བདག་ནི། ཅི་བདེར་སྟོབས་པ་མ་ཡིན་པ་དོར་བའི་ཁྱིམ་པ་ཆོས་
ལྔ་ལྡན་དང༌། མགྲོན་དུ་གཉེར་བ་པོ་ཡིན་པ་དང༌། ཡང་ཡང་མགྲོན་དུ་གཉེར་བ་པོ་མ་
ཡིན་པའོ། །གང་ཟ་བའི་དངོས་པོ་ནི། དུས་རུང་དང་སྦྱིན་བདག་དེ་ཉིད་ཀྱི་ཡིན་པ་དང་།
རུང་བ་དང་། ཚད་ལྡན་དང་། སྔར་ནས་འདྲེན་འཕྲོ་ཡིན་པ་དང་། ལྡམ་ལྡུམ་ལ་སོགས་
པ་མོད་པ་མ་ཡིན་པའོ། །གང་གིས་ཟ་བའི་རྟེན་ནི་མགྲོན་དུ་གཉེར་བ་དང་ལྡན་པ་དང་། ཡང་
ཡང་མགྲོན་དུ་བོས་པ་མ་ཡིན་པ་དང་། གནང་བའི་རྐྱེན་ཅན་ནད་པ་མ་ཡིན་པའོ། །བསམ་
པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་བ་ནི་ཟ་བར་བྱེད་པའོ། །མཐར་ཐུག་ནི་
མགུལ་དུ་མིད་པའོ། ། ཚད
ལྔ་པ། བསླབ་པ་ཉེ་བར་འཇོག་པའི་ལྟུང་བྱེད་འཆད་པ་ལ། གླེང་གཞི་ནི། རྒྱལ་
པོའི་ཁབ་ཏུ་དྲུག་སྡེས་བསླབ་པ་ཉེ་བར་འཇོག་པ་ལས་བསླབ་པ་འདི་བཅས་སོ། །དགག་བྱ་
རང་རིགས་ཀྱི་སེམས་བདེ་ལ་གནོད་པ་དང་བརྒྱུད་ནས་ཚུལ་ཁྲིམས་ལ་གནོད་པའོ། །

ངོ་ཏི་ནི། 
སྡོམ་ལས། 
ངོ་བོ་རང་ལ་དགེ་སློང་གིས། ། 
བསླབ་བའི་སྒོ་ནས་བསྒོ་བ་ལ། ། 
ཚིག་སྤངས་དོན་གོ་ལས་གྱུར་པའོ། ། 
ཞེས་སོ།
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་ལ་སྤང་བའི་ཡུལ་ནི། དགེ་སློང་ཆོས་དྲུག་ལྡན་གྱི་སྟེང་དུ་རང་ལ་བསྒོ་བ་པོ་ཡིན་
པ་དང་། འདུལ་བའི་དོན་ཤེས་པའོ། །གང་སྤང་པའི་དངོས་པོ་ནི། འདུལ་བར་གཏོགས་
པའོ༑ ༑བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་བ་ནི་ངག་མཚན་ཉིད་ལྔ་
ལྡན་གྱིས་སྤོང་བར་ཞུགས་པའོ། །མཐར་ཐུག་ནི་དོན་གོ་བའོ། ། 
དྲུག་པ། ཉན་རྣ་བྱེད་པའི་ལྟུང་བྱེད་འཆད་པ་ལ། གླེང་གཞི་ནི། མཉན་ཡོད་དུ་ཉེ་
དགས་ཉན་རྣ་བྱས་པ་ལས་བསླབ་པ་འདི་བཅས་སོ། །དགག་བྱ་ནི། རྩོད་པ་འཕེལ་བའོ།།
ངོ་ཏི་ནི། 
སྡོམ་ལས།
ངོ་བོ་དགེ་སློང་གཉིས་ཡན་ཆད། ། 
གྲོས་བྱེད་པ་ལ་ཤེས་བཞིན་དུ། །
རྩོད་པ་སྤེལ་ཆེད་ཉན་པ་ཡིས། །
རང་གིས་དོན་གོ་ལས་གྱུར་བའོ། །
ཞེས་སོ། །

ཡན་ལག་ལ། གཞི་དང་། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་ལ་ཉན་རྣ་བྱེད་པའི་ཡུལ་ནི། བསྙེན་རྫོགས་ཀྱི་སྡོམ་པ་དག་པ་དང་། མཚན་
མཐུན་པ་དང་། ཐ་སྙད་གསུམ་ལྡན་དང༌། ལུས་ཐ་མལ་དུ་གནས་པ་དང་། རང་ལས་
རྩོད་པ་གཞན་ཕྱོགས་སུ་གནས་པའོ། །གང་ཉན་རྣ་བྱེད་པའི་དངོས་པོ་ནི། རྩོད་པ་གང་
ཡང་རུང་བའི་གྲོས་བྱེད་པའོ། །བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་བ་
ནི༑ ཉན་པར་ཞུགས་པའོ། །མཐར་ཐུག་ནི། ཚིག་ཐོས་ཤིང་དོན་གོ་བའོ། །
བདུན་པ། ལས་གྲལ་ནས་མི་སྨྲ་བར་འགྲོ་བའི་ལྟུང་བྱེད་འཆད་པ་ལ། གླེང་གཞི་
ནི༑ མཉན་ཡོད་དུ་དགའ་བོས་ལས་ཀྱི་གནས་ནས་མི་སྨྲ་བར་ཕྱིན་པ་ལས་བསླབ་པ་འདི་
བཅས་སོ། །དགག་བྱ། རང་རིགས་ལ་གནོད་པའོ། །
ངོ་ཏི་ནི། 
སྡོམ་ལས། །
ངོ་བོ་དགེ་འདུན་ཆོས་ལྡན་གྱི། ། 
ལས་ལ་འདུས་ནས་དགེ་སློང་ལ། ། 
མ་སྨྲས་ཐོས་པའི་ཉེ་འཁོར་ལས། ། 
འདས་པར་ཕྱིན་པ་ལས་གྱུར་པའོ།
ཡན་ལག་ལ། གཞི་དང་། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་ནས་འགྲོ་བའི་གནས་ནི། དགེ་འདུན་གྱིས་ལས་བྱེད་པའི་གནས་ཡིན་པ་དང༌།
དེ་ཡང་ཆོས་དང་ལྡན་པའི་ལས་བྱེད་བཞིན་པའོ། །གང་དུ་འགྲོ་བའི་གནས་ནི། ཐོས་པའི་
ཉེ་འཁོར་ཕན་ཆད་ཡིན་པ་དང༌། མཚམས་ཀྱི་ནང་ཡིན་པའོ། །གང་གི་ཚེ་འགྲོ་བའི་དུས་
ཞེས་སོ། །

ནི༑ གསོལ་བ་བྱས་པ་མན་ཆད་མ་ཡིན་པའོ། །གང་གིས་འགྲོ་བའི་རྟེན་ནི། དགེ་སློང་ལ་
མ་སྨྲས་པའོ། །བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་བ་ནི། འགྲོ་བར་
ཞུགས་པའོ། །མཐར་ཐུག་ནི། ཐོས་པའི་ཉེ་འཁོར་ལས་འདས་པའོ། ། E
བརྒྱད་པ། མ་གུས་པའི་ལྟུང་བྱེད་འཆད་པ་ལ། གླེང་གཞི་ནི། རྒྱལ་པོའི་ཁབ་ཏུ་
དགེ་སློང་ནག་པོས་དགེ་འདུན་གྱི་བཀའ་ལ་མ་གུས་པར་བྱས་པ་ལས་བསླབ་པ་འདི་བཅས་
སོ༑ ༑དགག་བྱ་ནི། རང་རིགས་ཀྱི་སེམས་བདེར་གནོད་པའོ། །
ངོ་ཏི་ནི།
སྡོམ་ལས། 
ངོ་བོ་སངས་རྒྱས་དགེ་འདུན་ནམ། །
དགེ་འདུན་ཐ་སྙད་པ་གསུམ་པོ། །
གང་ཡང་རུང་བས་རང་ཉིད་ལ། ། 
ཆོས་དང་ལྡན་པར་བསྒོ་བ་ཡི། །
ལན་ལ་བཤད་སྦྱང་མེད་པ་རུ། །
འགལ་བར་བྱས་བ་ལས་གྱུར་པའོ། །
ཞེས་སོ། །
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ རྟེན་ནི་སངས་རྒྱས་སམ་དགེ་སློང་གི་དགེ་འདུན་དང༌། དགེ་འདུན་ཐ་སྙད་པ་གསུམ་
པ་ཅི་རིགས་སོ། །གང་བསྒོ་བའི་དངོས་པོ་ནི། དེ་གསུམ་ཅི་རིགས་ཀྱིས་བསྒོས་པ་དང་།
དེ་ཡང་རང་ལ་བསྒོ་བ་དང་། ཆོས་དང་ལྡན་པ་དང་། བསྒྲུབ་པར་ནུས་པ་སྟེ་ཆོས་བཞི་

ལྡན་ནོ། །བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་བ་ནི། ངག་མཚན་ཉིད་
ལྔ་ལྡན་གྱིས་ལོག་པར་སྒྲུབ་པའོ། །མཐར་ཐུག་ནི་དོན་གོ་བའོ། ། 
མ འབའ་ཞིག་པའི་ལྟུང་བྱེད་བཅུ་ཚན་གཉིས་པའི་ནང་། བསྒོ་བ་རྣ་ལ་གཟོན་པའི་ལྟུང་
བྱེད་དང་། བཅུ་ཚན་བརྒྱད་པའི་ནང་གི་བསླབ་པ་ཉེ་བར་འཇོག་པའི་ལྟུང་བྱེད་དང་མ་གུས་
པའི་ལྟུང་བྱེད་གཉིས་དང་། འོག་ཏུ་བཅུ་ཚན་དགུ་པའི་ནང་གི་ད་གདོད་དེ་ཁྱད་དུ་གསོད་
པའི་ལྟུང་བྱེད་དེ་བཞི་རྣམས་བསླབ་པ་ལ་མ་གུས་པར་བྱེད་པའི་ལྟུང་བྱེད་དུ་འདྲ་ཡང་ནང་
གསེས་ཀྱི་ཁྱད་པར་ནི། བསྒོ་བ་རྣར་གཟོན་ནི་ཚིག་ལ་ཁྱད་གསོད་དང་། བསླབ་ལ་ཉེར་
འཇོག་ནི་དོན་ལ་ཁྱད་གསོད་དང་། མ་གུས་པ་ནི་ཡུལ་སངས་རྒྱས་དང་དགེ་འདུན་ཐ་སྙད་
པ་གཉིས་ཀྱིས་རང་ལ་བསྒོ་བ་ལ་ཁྱད་གསོད་དང༌། ད་གདོད་ནི་གསོ་སྦྱོང་གི་ཚེ་བསླབ་པ་
ལ་ཁྱད་དུ་གསོད་པའོ། ། 
དགུ་པ། ཆང་འཐུང་བའི་ལྟུང་བྱེད་འཆད་པ་ལ། གླེང་གཞི་ནི། མཉན་ཡོད་དུ་
ལེགས་འོངས་ཀྱིས་མྱོས་འགྱུར་འཐུང་པ་ལས་བསླབ་པ་འདི་བཅས་སོ། །དགག་བྱ་ནི། བྱ་
བ་དང་བྱ་བ་མ་ཡིན་པ་ལ་འཁྲུལ་པར་འགྱུར་བའོ། །
ངོ་ཏི་ནི།
སྡོམ་ལས།
ངོ་བོ་མཚན་ཉིད་ལྡན་པའི་ཆང་།
མགུལ་དུ་མིད་པ་ལས་གྱུར་པའོ། །
ཞེས་སོ། །
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ནི༑ སྦྱར་ཆང་དང་བཅོས་ཆང་གང་རུང་ཡིན་པ་དང༌། འཁྲུལ་པ་བསྐྱེད་པའི་ནུས་པ་དང་

ལྡན་པ་དང་། ཐ་སྙད་བྱ་རུང་གི་ཚད་དང་ལྡན་པའོ། །བསམ་པ་ལ་འདུ་ཤེས་དང་ཀུན་སློང་
གཉིས་སོ། །སྦྱོར་བ་ནི། འཐུང་བར་ཞུགས་པའོ།མཐར་ཐུག་ནི་མགུལ་དུ་མིད་པའོ།།
བཅུ་པ། དུས་མིན་གྲོང་དུ་འགྲོ་བའི་ལྟུང་བྱེད་འཆད་པ་ལ། གླེང་གཞི་ནི། མཉན་
ཡོད་དུ་ཆར་ཀས་ཕྱི་དྲོར་མ་སྨྲས་པར་གྲོང་དུ་ཕྱིན་པ་ལས་བསླབ་པ་འདི་བཅས་སོ། །དགག་
བྱ་ནི། ཆགས་པའི་རྒྱུར་འགྱུར་བ་དང༌། ཐ་དད་དུ་བྱེ་བར་འགྱུར་བའོ། །
ངོ་ཏི་ནི། ། 
སྡོམ་ལས།
ངོ་བོ་རང་གླིང་ཉི་མ་ཕྱེད།  ། 
ཡོལ་ནས་སྐྲ་རེངས་མ་འཆར་བར།
རབ་བྱུང་སྡེ་ལྔ་གང་རུང་ལ། ། 
མ་སྨྲས་ཁྱིམ་པའི་གནས་ཕྱིན་པའོ། །
ཞེས་སོ། །
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་དུ་འགྲོ་བའི་གནས་ནི། ཁྱིམ་པའི་གནས་དངོས་ཡིན་པ་དང༌། གནས་ཀྱི་ངོ་
བོར་གྲུབ་པ་དང༌། སྤྱོད་ལམ་བཞི་ཤོང་པ་དང་གཙུག་ལག་ཁང་དང་མ་འབྲེལ་བའོ། །གང་
ནས་འགྲོ་བའི་གནས་ནི་སྨྲ་ཡུལ་མཚན་ཉིད་དང་ལྡན་པ་ཡོད་པའོ། །གང་གི་ཚེ་འགྲོ་བའི་
དུས་ནི། རང་གླིང་གི་ཉི་མ་ཕྱེད་ཡོལ་ནས་སྐྱ་རེངས་འཆར་བའི་བར་རོ། །གང་གིས་འགྲོ་
བའི་རྟེན་ནི། སྨྲ་ཡུལ་ལ་མ་སྨྲས་པ་དང་། བརྟད་པའི་བྱ་བ་མ་བྱུང་བ་དང༌། སྲ་བརྐྱང་མ་
བཏིང་བ་འོ། །བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་བ་ནི་འགྲོ་བར་ཞུགས་
པའོ༑ ༑མཐར་ཐུག་ནི། གྲོང་གི་ཉེ་འཁོར་དུ་ཕྱིན་པ་རྫོགས་པའོ། །

འབའ་ཞིག་པ་བཅུ་ཚན་དགུ་པ་ནི། 
སྡོམ་ལས། 
ཟས་བཅས་སྐྱ་རེངས་ད་གདོད་དང་། ། 
ཁབ་རལ་དང་ནི་ཁྲི་རྐང་དང༌། ། 
བདལ་དང་གདིང་དང་གཡན་པ་དང་། ། 
རས་ཆེན་བདེར་གཤེགས་ཆོས་གོས་སོ། །
ཞེས་པའོ། །
 དང་པོ། ཟས་བཅས་ཏེ་གྲོང་རྒྱུའི་ལྟུང་བྱེད་འཆད་པ་ལ། འདིར་གྲོང་རྒྱུའི་ལྟུང་
བྱེད་ལ། སྔ་དྲོ་གྲོང་རྒྱུ་དང་ཕྱི་དྲོ་གྲོང་རྒྱུ་གཉིས་ལས། དང་པོ་སྔ་དྲོ་གྲོང་རྒྱུ་འཆད་པ་ལ།
གླེང་གཞི་ནི། མཉན་ཡོད་དུ་ཉེ་དགས་སྔ་དྲོ་གྲོང་དུ་རྒྱ་བ་ལས་བསླབ་པ་འདི་བཅས་སོ། །དགག་
བྱ་ནི། རང་རིགས་ཀྱི་འཚོ་བ་ལ་གནོད་པའོ། །
ངོ་ཏི་ནི། 
སྡོམ་ལས།
ངོ་བོ་རང་གླིང་སྔ་དྲོའི་དུས། །
རང་གི་ཚིག་གིས་དགེ་འདུན་རྣམས། ། 
ཟས་ལ་སྤྱན་དྲངས་དེའི་ཚེ་ཟས། ། 
འབྲིམ་པ་ཡོལ་བར་མ་བྱོས་ཤིག །
སྦྱིན་བདག་ལ་ནི་མ་བསྒོས་པར། །
ཁྱིམ་གསུམ་ལོངས་པར་རྒྱུ་བ་ལས། ། 

གྱུར་བའི་ལྟུང་བ་དངོས་གཞི་འོ། །
ཞེས་སོ། །
ཡན་ལག་ལ། གཞི་དང་། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་དུ་རྒྱུ་བའི་གནས་ནི། ཁྱིམ་པའི་གནས་དངོས་གནས་ཡིན་པ་དང༌། གནས་ཀྱི་
ངོ་བོར་གྲུབ་པ་དང༌། སྤྱོད་ལམ་པཞི་ཤོང་བ་དང༌། གཙུག་ལག་ཁང་དང་མ་འབྲེལ་བ་
དང་༑ ཁྱིམ་གསུམ་ཡན་ཆད་ཡིན་པའོ། །གང་གི་ཚེ་རྒྱུ་བའི་དུས་ནི། སྔ་དྲོ་ཡིན་པ་དང་།
རང་གི་ཚིག་གིས་དགེ་འདུན་ཟས་ལ་སྤྱན་དྲངས་པའི་དུས་ཡིན་པའོ། །གང་གིས་རྒྱུ་བའི་
རྟེན་ནི། སྦྱིན་བདག་ལ་མ་བསྒོ་བ་དང་། བར་ཆད་ཀྱི་རྐྱེན་དང་མི་ལྡན་པའོ། །བསམ་པ་
ལ་འདུ་ཤེས་དང་ཀུན་སློང་གཉིས་སོ། །སྦྱོར་བ་ནི། ཁྱིམ་གསུམ་ཡན་ཆད་དུ་རྒྱུ་བར་ཞུགས་
པའོ༑ ༑མཐར་ཐུག་ནི། ཉེ་འཁོར་འདས་པའོ། ། 
ཕྱི་དྲོ་གྲོང་རྒྱུ་འཆད་པ་ལ། གླེང་གཞི་ནི། མཉན་ཡོད་དུ་ཉེ་དགས་ཕྱི་དྲོ་གྲོང་དུ་རྒྱུ་
བ་ལས་བསླབ་པ་འདི་བཅས་སོ། །དགག་བྱ་ནི། ཆགས་པའི་རྒྱུར་འགྱུར་བའོ། །
ངོ་ཏི་ནི། 
སྡོམ་ལས།
ངོ་བོ་རང་གླིང་ཕྱེད་ཡོལ་ནས། །
སྐྱ་རེངས་མ་ཤར་བར་ཁྱིམ་བཞིའམ། །
ལྔ་པ་སོགས་སུ་རྒྱུ་བ་ལས། ། 
གྱུར་པའི་ལྟུང་བ་དངོས་གཞི་འོ། ། 
ཞེས་སོ། །

ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་དུ་རྒྱུ་བའི་གནས་ནི། སྔར་བཤད་པའི་གནས་ཆོས་བཞི་པོའི་སྟེང་དུ། ཁྱིམ་
བཞི་ཡན་ཆད་ཡིན་པའོ། །གང་གི་ཚེ་རྒྱུ་བའི་དུས་ནི། རང་གླིང་གི་ཉི་མ་ཕྱེད་ཡོལ་ནས་
སྐྱ་རེངས་མ་འཆར་བའི་བར་རོ། །བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་
བ་ནི། ཁྱིམ་བཞི་ཡན་ཆད་རྒྱུ་བར་ཞུགས་པའོ། །མཐར་ཐུག་ནི། ཉེ་འཁོར་ལ་སོགས་པ་
འདས་པའོ།། 
གཉིས་པ། མཚན་མོ་རྒྱལ་པོའི་ཕོ་བྲང་དུ་འགྲོ་བའི་ལྟུང་བྱེད་འཆད་པ་ལ། གླེང་
གཞི་ནི། མཉན་ཡོད་དུ་ཆར་ཀས་ནུབ་མོ་རྒྱལ་པོའི་ཕོ་བྲང་དུ་ཕྱིན་པ་ལས་བསླབ་པ་འདི་
བཅས་སོ། །
ངོ་ཏི་ནི།
སྡོམ་ལས། །
ངོ་བོ་རང་གླིང་ནུབ་ཕྱོགས་ཀྱི། ། 
འོད་དམར་འདས་ནས་སྐྱ་རེངས་ནི། །
ཐ་མ་ཚུན་ལ་བཙུན་མོ་ཡི། ། 
འཁོར་རམ་རྒྱལ་པོའི་ཕོ་བྲང་གི ། 
གནས་སུ་འགྲོ་ཚེ་བསྐོར་མེད་ན། ། 
ཕྱི་རོལ་འཁོར་ཡུག་འདོམ་གང་གི །
ཁོངས་སུ་ཕྱིན་པ་ལས་གྱུར་དང༌། །
བསྐོར་བ་ཡོད་ན་ནང་གི་སྒོ། །

མ་བཙུགས་པ་ལ་ཕྱི་སྐོར་གྱི།
སྒོ་བཙུགས་བཅད་ན་གཏན་བའི་གནས། །
འདས་པ་ལས་གྱུར་དངོས་གཞི་འོ། ། 
ཞེས་སོ། །
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ་གང་དུ་འགྲོ་བའི་གནས་ནི། བཙུན་མོའི་འཁོར་རམ་རྒྱལ་པོའི་ཕོ་བྲང་ཡིན་པ་དང་། གནས་
ཀྱི་ངོ་བོར་གྲུབ་པ་དང་། སྤྱོད་ལམ་བཞི་ཤོང་པ་དང༌། གཙུག་ལག་ཁང་དང་མ་འབྲེལ་
བའོ༑ ༑གང་གི་ཚེ་འགྲོ་བའི་དུས་ནི། མཚན་མོ་གྱུར་ནས་ནམ་མ་ལངས་པའི་བར་དུའོ།།
གང་གིས་འགྲོ་བའི་རྟེན་ནི། རྒྱལ་པོ་ལ་སོགས་པས་བོས་པ་མ་ཡིན་པ་དང་། དོན་ཁྱད་
པར་ཅན་སྒྲུབ་པ་མ་ཡིན་པའོ། །བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་
བ་ནི་དེར་འགྲོ་བར་ཞུགས་སོ། །མཐར་ཐུག་ནི། ཕོ་བྲང་དེར་བསྐོར་བ་ཡོད་མེད་གཉིས་
ལས༑ མེད་ན་དེའི་ཉེ་འཁོར་འདོམ་གང་ཙམ་དུ་ཕྱིན་པ་དང༌། བསྐོར་བ་ཡོད་ན་དེ་ལ་
ནང་གི་སྒོ་མ་བཙུགས་ལ་འོན་ཀྱང་ཕྱི་ཡི་སྒོ་བཙུགས་ཤིང་བཅད་ན་སྒོ་དེའི་གཏན་པའི་གནས་
འདས་པ་ན་དང༌། ནང་གི་སྒོ་བཙུགས་ན་དེའི་གཏན་པའི་གནས་འདས་པ་ན་མཐར་ཐུག་གོ།
གསུམ་པ། ད་གདོད་དམ་ཁྱད་གསོད་ཀྱི་ལྟུང་བ་འཆད་པ་ལ། གླེང་གཞི་ནི། མཉན་
ཡོད་དུ་དྲུག་སྡེས་བསླབ་པའི་གཞི་ཁྱད་དུ་བསད་པ་ལས་བསླབ་པ་འདི་བཅས་སོ། །དགག་
བྱ༑ རང་རིགས་ཀྱི་སེམས་བདེ་ལ་གནོད་པའོ། །
ངོ་ཏི་ནི། 
སྡོམ་ལས། 
ངོ་བོ་རྨོངས་པ་མ་ཡིན་པས། །  

གསོ་སྦྱོང་སོ་ཐར་མདོ་འདོན་དུས། ། 
རང་གི་ཚུལ་ཁྲིམས་བསླབ་པའི་གཞི། ། 
ཁྱད་དུ་བསད་དེ་ཕ་རོལ་པོས། ། 
དོན་གོ་ལས་གྱུར་དངོས་གཞི་འོ། ། 
ཞེས་སོ། ། 
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ་གང་ཁྱད་དུ་བསད་པའི་དངོས་པོ་ནི། འདུལ་བར་གཏོགས་པ་དང༌། རང་གི་བསླབ་པ་
ཡིན་པའོ། །གང་གིས་ཁྱད་དུ་གསོད་པའི་རྟེན་ནི། གསོ་སྦྱོང་ལན་གཉིས་ཉམས་སུ་མྱོང་
ཞིང་རྨོངས་པ་མ་ཡིན་པའོ། །གང་གི་ཚེ་ཁྱད་དུ་བསད་པའི་དུས་ནི་གསོ་སྦྱོང་གི་དུས་ཡིན་
པའོ༑ ༑གང་ལ་གོ་བྱའི་ཡུལ་ནི། དགེ་སློང་ཆོས་དྲུག་གི་སྟེང་དུ་གསོ་སྦྱོང་དེར་གཏོགས་
པའོ༑ ༑བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་བ་ནི་ངག་མཚན་ཉིད་ལྔ་
ལྡན་གྱིས་ཁྱད་དུ་གསོད་པར་ཞུགས་པའོ། །མཐར་ཐུག་ནི་དོན་གོ་བའོ། །
བཞི་པ། ཁབ་རལ་འཆོས་པའི་ལྟུང་བྱེད་འཆད་པ་ལ། གླེང་གཞི་ནི། མཉན་ཡོད་
དུ་དགེ་སློང་མང་པོས་ཁབ་རལ་བྱེད་དུ་བཅུག་པ་ལས་བསླབ་པ་འདི་བཅས་སོ། །དགག་
བྱ་ནི། དོན་དང་བྱ་བ་མང་བའོ། ། 
ངོ་ཏི་ནི།
སྡོམ་ལས། 
ངོ་བོ་རང་དོན་རང་ངམ་གཞན། །
བསྐོས་པས་ཁབ་རལ་བཟོ་བྱས་པའོ། ། 
ཞེས་སོ། །

ཆ ཡན་ལག་ལ། གཞི་དང་། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ནི༑ བ་སོ་སོགས་ཁབ་རལ་གྱི་རྒྱུ་མཚན་ཉིད་དང་ལྡན་པ་དང་། རང་གི་ཡིན་པ་དང་། བྱེད་
འཕྲོ་གཞིའི་སེལ་གཏོགས་མ་ཡིན་པ་དང་། རུང་བ་དང་། ཚད་ལྡན་ནོ། །བསམ་པ་ལ་
འདུ་ཤེས་དང་ཀུན་སློང་གཉིས་སོ། །སྦྱོར་བ་ནི་ཁབ་རལ་བཅོས་པར་ཞུགས་པའོ། །མཐར་
ཐུག་ནི་ཟིན་པར་བྱས་པའོ། །
ལྔ་པ། ཁྲི་རྐང་འཆོས་པའི་ལྟུང་བྱེད་འཆད་པ་ལ། གླེང་གཞི་ནི། མཉན་ཡོད་དུ་
དྲུག་སྡེས་ཁྲི་རྐང་ཚད་ལས་ལྷག་པར་བཅོས་པ་ལས་བསླབ་པ་འདི་བཅས་སོ། །དགག་བྱ་
ནི༑ དགེ་འདུན་གྱི་ཡོ་བྱད་ཆུད་ཟོས་པ་དང་དོན་དང་བྱ་བ་མང་བའོ། ། ། །
ངོ་ཏི་ནི། །
སྡོམ་ལས། 
ངོ་བོ་དགེ་འདུན་དབང་བ་ཡི། 
ཤིང་གི་ཁྲིའུ་རྐང་ཁྲུ་གང་གི ། 
ཚད་ལས་ལྷག་པར་རང་ངམ་གཞན། 
བསྐོས་པས་བཟོས་ཏེ་ཟིན་པའོ། །
ཞེས་སོ། །
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ནི༑ དགེ་འདུན་དབང་བའི་ཁྲིའམ་ཁྲིའུ་ཡིན་པ་དང༌། རུང་བ་དང་། ཚད་ལྡན་དང༌།
རྐང་པ་ཚད་ལས་ལྷག་པ་དང༌། བྱེད་འཕྲོ་གཞིའི་སེལ་གཏོགས་མ་ཡིན་པའོ། །བསམ་པ་
ལ་འདུ་ཤེས་དང་ཀུན་སློང་གཉིས་སོ། །སྦྱོར་བ་ནི། རང་ངམ་བསྐོས་པས་ཚད་ལས་ལྷག་
པར་བཅོས་པར་ཞུགས་པའོ། །མཐར་ཐུག་ནི་བཟོས་ཟིན་པའོ། །

དྲུག་པ། ཤིང་བལ་གྱིས་གདལ་བའི་ལྟུང་བྱེད་འཆད་པ་ལ། གླེང་གཞི་ནི། མཉན་
ཡོད་དུ་ཉེ་དགས་དགེ་འདུན་གྱི་གནས་མལ་ཤིང་བལ་གྱིས་གདལ་བ་ལས་བསླབ་པ་འདི་བཅས་
སོ༑ ༑དགག་བྱ་ནི། དོན་དང་བྱ་བ་མང་བ་དང་། གཞན་གྱི་ལོངས་སྤྱོད་ལ་གནོད་པའོ།།
ངོ་ཏི་ནི།
སྡོམ་ལས།
ངོ་བོ་དགེ་འདུན་དབང་བ་ཡི།
གནས་མལ་ཤིང་བལ་གྱིས་གོས་བྱས། ། 
ཞེས་སོ། །
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་ལ་གདལ་བའི་ཡུལ་ནི། དགེ་འདུན་གྱི་གནས་མལ་ཡིན་པ་དང་། རུང་བ་དང་།
ཚད་ལྡན་ནོ། །གང་གིས་གདལ་བའི་དངོས་པོ་ནི། ཤིང་བལ་ཡིན་པ་དང་། ཚད་ལྡན་
དང༌། བྱེད་འཕྲོ་གཞིའི་སེལ་གཏོགས་མ་ཡིན་པའོ། །བསམ་པ་ལ་འདུ་ཤེས་དང་ཀུན་སློང་
གཉིས་སོ། །སྦྱོར་བ་ནི་གདལ་བར་ཞུགས་པའོ། །མཐར་ཐུག་ནི་གདལ་བར་རྫོགས་པའོ།།
བདུན་པ། གདིང་བ་དང་། བརྒྱད་པ། གཡན་པ་དགབ་པ་དང་། དགུ་པ། རས་
ཆེན་ཚད་ལྷག་གི་ལྟུང་བྱེད་གསུམ་འཆད་པ་ལ། གླེང་གཞི་ནི་མཉན་ཡོད་དུ་དགེ་སློང་རབ་
ཏུ་མང་པོས་དེ་གསུམ་ཚད་ལྷག་བཅོས་པ་ལས་བསླབ་པ་འདི་བཅས་སོ། །དགག་བྱ་ནི་འདོད་
པ་ཆེ་བ་དང་དོན་དང་བྱ་བ་མང་བའོ། །
 ངོ་ཏི་ནི།
སྡོམ་ལས། 
ངོ་བོ་གདིང་བ་གཡན་དགབ་དང་། །

རས་ཆེན་གསུམ་པོ་རང་རང་རྒྱུ། ། 
མཚན་ཉིད་དང་ནི་ལྡན་པ་ལ། །
རང་གི་དོན་དུ་རང་ངམ་གཞན། ། 
བསྐོས་པས་རང་རང་ཚད་ལྡན་ལས། །
སོར་ཕྱེད་ཡན་ཆད་ལྷག་པ་རུ། །
བྱས་ཏེ་ཟིན་པ་ལས་གྱུར་བའོ། ། ཌ་༩
ཞེས་སོ། ། 
ཡན་ལག་ལ། གཞི་དང་། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ནི་དེ་གསུམ་གྱི་རང་རང་གི་རྒྱུ་མཚན་ཉིད་དང་ལྡན་པ་དང་། རང་གི་ཡིན་པ་དང་། བྱེད་
འཕྲོ་གཞིའི་སེལ་གཏོགས་མ་ཡིན་པ་དང༌། རུང་བ་དང་ཚད་ལྡན་ནོ། །བསམ་པ་ལ་འདུ་
ཤེས་དང་ཀུན་སློང་གཉིས་སོ། །སྦྱོར་བ་ནི། རང་ངམ་བསྐོས་པས་དེ་གསུམ་ཚད་ལྷག་བྱེད་
པར་ཞུགས་པའོ། །
བཅུ་པ། བདེ་གཤེགས་ཆོས་གོས་ཀྱི་ཚད་དུ་བཟོས་པའི་ལྟུང་བྱེད་འཆད་པ་ལ། གླེང་
གཞི་ནི། མཉན་ཡོད་དུ་ཉེ་དགས་བདེ་གཤེགས་ཆོས་གོས་ཀྱི་ཚད་དུ་བཟོས་པ་ལས་བསླབ་
པ་འདི་བཅས་སོ། །དགག་བྱ་ནི། བླ་མའམ་གོང་མ་ལྟར་འཆོས་པ་དང་། དོན་དང་བྱ་བ་
མང་བའོ། །
ངོ་ཏི་ནི།
སྡོམ་ལས།
ངོ་བོ་རང་གི་ལུས་བོངས་ནི། །
སངས་རྒྱས་སྐུ་བོངས་ཙམ་མེད་པར། །

བདེ་བར་གཤེགས་པའི་ཆོས་གོས་ཀྱི།
ཚད་དམ་དེ་ལས་ལྷག་པ་ཡི། ། 
ཆོས་གོས་གསུམ་བོ་གང་ཡང་རུང༌། ། 
རང་ངམ་བསྐོས་བྱས་ཟིན་པ་འོ། ། 
ཞེས་སོ། །
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ་གང་བྱ་བའི་དངོས་པོ་དང༌། གང་གིས་བྱེད་པའི་རྟེན་གཉིས་ལས། དང་པོ་ནི། ཆོས་
གོས་གསུམ་པོ་གང་རུང་ཡིན་པ་དང་། རུང་བ་དང་། བདེ་བར་གཤེགས་པའི་ཆོས་གོས་
ཀྱི་ཚད་དམ་དེ་ལས་ལྷག་པ་དང༌། རང་གི་ཡིན་པ་དང༌། བྱེད་འཕྲོ་གཞིའི་སེལ་གཏོགས་
མ་ཡིན་པའོ། །གཉིས་པ་གང་གིས་བྱེད་པའི་རྟེན་ནི། རང་གི་ལུས་བདེ་བར་གཤེགས་པའི་
སྐུ་བོངས་ཀྱི་ཚད་དུ་མེད་པ་འོ། །བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་
བ་ནི་བཟོ་བར་ཞུགས་པའོ། །མཐར་ཐུག་ནི་བཟོས་ཟིན་པའོ། །བདེ་བར་གཤེགས་པའི་
ཁྲུ་རེ་ལ་མི་ཕལ་པའི་ཁྲུ་གསུམ་རེ་ཡོད་པས་སངས་རྒྱས་ཀྱི་བླ་གོས་དང་། སྣམ་སྦྱར་ལ་མཚོན་
ན་སྲིད་དུ་དེ་བཞིན་གཤེགས་པ་རང་གི་ཁྲུ་ལྔ་ཡོད་པས་མི་ཕལ་པའི་ཁྲུ་བཅོ་ལྔ་ཡོད་པ་དང་། དེ་
བཞིན་དུ་ཞེང་དུ་དེ་བཞིན་གཤེགས་པ་རང་གི་ཁྲུ་གསུམ་ཡོད་པས་མི་ཕལ་པའི་ཁྲུ་དགུ་ཡོད་
པར་གསུངས་སོ། ། 

སོར་བཤགས་ཀྱི་སྡེ།  
སོར་བཤགས་བཞི་འཆད་པ་ནི། 
སྡོམ་ལས། 
གྲོང་དང་ཁྱིམ་གཞན་ཉིད་དང་ནི།
བསླབ་པ་རྣམས་དང་དགོན་པ་དང༌། ། 
སངས་རྒྱས་ཕན་པར་གསུངས་པ་ཡིས། །
སོ་སོར་བཤགས་པར་བྱ་བ་གསུངས། ། 
ཞེས་སོ། །
ཞེས་པ་ལྟར། དགེ་སློང་མ་ལས་ཟས་ལེན་པའི་སོར་བཤགས་དང༌། དགེ་སློང་མས་བསྐོ་
བཤམས་བྱས་པ་མ་བཟློག་པར་ཟས་བཟོས་པའི་སོར་བཤགས་དང་། བསླབ་པ་དྲལ་ཏེ་ཁྱིམ་
དུ་འཇུག་པའི་སོར་བཤགས། ནགས་མ་བརྟགས་པ་ལས་བྱུང་བའི་སོར་བཤགས་ཏེ་བཞིའོ།།
དང་པོ། དགེ་སློང་མ་ལས་ཟས་ལེན་པའི་སོར་བཤགས་འཆད་པ་ལ། གླེང་གཞི་ནི་
མཉན་ཡོད་དུ་ཉེ་དགས་དགེ་སློང་མ་ཨུཏ་པ་ལའི་མདོག་ལས་ཟས་བླངས་པ་ལས་བསླབ་པ་
འདི་བཅས་སོ། །དགག་བྱ་ནི། ཆགས་པའི་རྒྱུར་འགྱུར་བའོ། །
ངོ་ཏི་ནི།
སྡོམ་ལས།
ངོ་བོ་མ་ཡི་དགེ་སློང་དེ། །
གྲོང་ངམ་གྲོང་གི་ཉེ་འཁོར་རམ། ། 

ལམ་པོ་ཆེ་ན་འདུག་པ་ལ། །
རང་ཡང་དེ་གསུམ་གང་རུང་ལ། །
གནས་པས་བླངས་ཏེ་ཟས་ཟོས་པའོ། །
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་ལས་བླང་པའི་ཡུལ་ནི། དགེ་སློང་མ་ཆོས་བདུན་ལྡན་ནོ། །གང་བླང་པའི་དངོས་
པོ་ནི། དུས་རུང་ཡིན་པ་དང་། མོ་ཉིད་ཟ་བའི་ཆེད་དུ་སྒྲུབ་པ་དང་། རུང་བ་དང༌། ཚད་
ལྡན་ནོ། །གང་དུ་ཟ་བའི་གནས་ནི། གྲོང་དང་གྲོང་གི་ཉེ་འཁོར་དང༌། ལམ་པོ་ཆེའོ། །བསམ་
པ་ལ་འདུ་ཤེས་དང་ཀུན་སློང་ངོ་། །སྦྱོར་བ་ནི། ངག་གིས་བླངས་ཏེ་ཟ་བར་ཞུགས་པའོ།།
མཐར་ཐུག་ནི། མགུལ་དུ་མིད་པའོ།
སོར་བཤགས་གཉིས་པ། དགེ་སློང་མས་བསྐོ་བཤམས་བྱས་པ་མ་བཟློག་པར་ཟས་
བཟོས་པའི་སོར་བཤགས་འཆད་པ་ལ། གླེང་གཞི་ནི། མཉན་ཡོད་དུ་དགེ་སློང་མས་བསྐོ་
བཤམས་བྱས་པ་མ་བཟློག་པར་དྲུག་སྡེས་ཟས་ཟོས་པ་ལས་བསླབ་པ་འདི་བཅས་སོ། །དགག་
བྱ་ནི། ཆགས་པའི་རྒྱུར་འགྱུར་བའོ།
ངོ་ཏི་ནི།
སྡོམ་ལས། 
ངོ་བོ་དགེ་སློང་གསུམ་ཡན་ཆད། །
ཁྱིམ་པས་མགྲོན་དུ་བོས་པ་ལ། །
དགེ་སློང་མ་ཡིས་གྲལ་རིམ་དུ། །
མ་ཕེབས་བྲིམ་པ་མ་བཟློག་པར། །

ཟས་ཟོས་པ་ལས་གྱུར་པ་འོ། །  
ཞེས་སོ། ། 
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་གི་བཟའ་བའི་སྦྱིན་བདག་ནི། ཁྱིམ་པ་ཡིན་པ་དང༌། དགེ་སློང་མ་དེའི་ཉེ་དུ་མ་
ཡིན་པ་དང༌། མགྲོན་དུ་འབོད་པ་པོ་ཡིན་པ་དང་། ཐ་སྙད་ལྔ་ལྡན་དང༌། ལུས་ཐ་མལ་
དུ་གནས་པའོ། །གང་དང་ཟ་བའི་གྲོགས་ནི། དགེ་སློང་ཆོས་དྲུག་ལྡན་གྱི་དང་པོ་ལྔའི་སྟེང་
དུ་རང་མ་གཏོགས་པ་གཉིས་ཡན་ཆད་ཚང་བ་འོ། །གང་ཟ་བའི་དངོས་པོ་ནི། དུས་རུང་
ཡིན་པ་དང་། ཚད་དང་ལྡན་པ་དང༌། དགེ་སློང་མ་ཆོས་བརྒྱད་ལྡན་གྱིས་བསྐོ་བཤམས་
བྱས་པའོ། །འདིར། དགེ་སློང་མ་ཆོས་བརྒྱད་ལྡན་བརྩི་ཚུལ་ནི། དགེ་སློང་མ་ཆོས་བདུན་
གྱི་སྟེང་དུ། སྦྱིན་བདག་དེའི་ཉེ་དུ་མ་ཡིན་པ་སྟེ་བརྒྱད་དོ། །གང་གིས་ཟ་བའི་རྟེན་ནི་བསྐོ་
བཤམས་བྱེད་པ་དེ་མ་བཟློགས་པའོ། །བསམ་པ་ལ་འདུ་ཤེས་དང་ཀུན་སློང་གཉིས་སོ། །སྦྱོར་
བ་ནི་ཟ་བར་ཞུགས་པའོ། །མཐར་ཐུག་ནི་མགུལ་དུ་མིད་པའོ། །
གསུམ་པ། བསླབ་པ་དྲལ་བའི་སོར་བཤགས་འཆད་པ་ལ། གླེང་གཞི་ནི། ཡངས་
པ་ཅན་དུ་དྲུག་སྡེས་ཁྱིམ་གྱི་བསླབ་པའི་སྡོམ་པ་སྦྱིན་པ་ལས་ཟས་བླངས་ཏེ་ཟོས་པ་ལས་བསླབ་
པ་འདི་བཅས་སོ། །དགག་བྱ་ནི། དགེ་འདུན་གྱི་ནང་ཁྲིམས་དྲལ་བ་དང་། སྦྱིན་བདག་
གི་ལོངས་སྤྱོད་ལ་གནོད་པའོ། །
ངོ་ཏི་ནི།
སྡོམ་ལས།
ངོ་བོ་ཁྱིམ་གྱི་བསླབ་པ་ཡི། ། 

སྡོམ་པ་སྦྱིན་པའི་ཁྱིམ་པ་ལ།
ཟས་བླངས་ཟོས་པ་ལས་གྱུར་པའོ། །
ཞེས་པའོ། །
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་ལ་བླངས་པའི་ཡུལ་ནི། ཁྱིམ་པ་ཡིན་པ་དང་། ཁྱིམ་གྱི་བསླབ་པའི་སྡོམ་པ་སྦྱིན་
པ་དང་། རང་ལས་རྫས་ཐ་དད་པ་དང་། ཐ་སྙད་ལྔ་ལྡན་དང་། ལུས་ཐ་མལ་པར་གནས་
པའོ༑ ༑གང་ལེན་ཞིང་ཟ་བའི་དངོས་པོ་ནི། དུས་རུང་ཡིན་པ་དང་། ལྡམ་ལྡུམ་ལ་སོགས་
པ་མ་ཡིན་པ་དང་། རུང་བ་དང་། ཚད་ལྡན་དང་། སྦྱིན་བདག་དེ་ཉིད་ཀྱི་ཡིན་པའོ།།
གང་གིས་ལེན་ཞིང་ཟ་བའི་རྟེན་ནི། དགེ་འདུན་ཁྲིམས་སུ་བཅས་པ་དེའི་ཁོངས་སུ་གཏོགས་
པ་འོ། །བསམ་པ་ལ་འདུ་ཤེས་དང་ཀུན་སློང་ངོ༌། །སྦྱོར་བ་ནི་ངག་གིས་བླངས་ཏེ་ཟ་བར་
ཞུགས་པའོ། །མཐར་ཐུག་ནི་མགུལ་དུ་མིད་པའོ།
སོར་བཤགས་བཞི་པ། ནགས་མ་བརྟགས་པའི་སོར་བཤགས་འཆད་པ་ལ། གླེང་
གཞི་ནི། གྲོང་ཁྱེར་སེར་ཀྱར་དྲུག་སྡེས་ནགས་མ་བརྟགས་པར་ཟས་བླངས་ཏེ་ཟོས་པ་ལས་
བསླབ་པ་འདི་བཅས་སོ། །དགག་བྱ་ནི། གཞན་བསླུ་བ་དང༌། ཟས་ལ་གདུང་ཆེས་པས་
མ་དད་པ་སྐྱེས་པའོ། ། 
ངོ་ཏི་ནི།
སྡོམ་ལས།
ངོ་བོ་ནགས་མྱུལ་བསྐོས་པ་ཡིས། ། 
འཇིགས་བཅས་ནགས་ནི་མ་བརྟགས་བར། །

འཇིགས་དང་བཅས་པའི་གནས་དེ་རུ། ། 
སྦྱིན་བདག་ཁྱིམ་པར་ཟས་བླངས་ཏེ།
ཟོས་པ་ལས་གྱུར་དངོས་གཞི་འོ། ། 
ཞེས་སོ། །
ཡན་ལག་ལ། གཞི་དང༌། བསམ་པ། སྦྱོར་བ། མཐར་ཐུག་སྟེ་བཞི་ལས། གཞི་
ལ༑ གང་ལ་བླང་བའི་ཡུལ་ནི། ཁྱིམ་པ་ཡིན་པ་དང་། ཐ་སྙད་ལྔ་ལྡན་དང༌། ལུས་ཐ་
མལ་དུ་གནས་པ་དང་། དགེ་འདུན་ལ་བསྔོ་བ་པོ་ཡིན་པའོ། །གང་ལེན་ཞིང་ཟ་བའི་དངོས་
པོ་ནི་དུས་རུང་ཡིན་པ་དང་། རུང་བ་དང༌། ཚད་ལྡན་དང་། སྦྱིན་བདག་དེས་དགེ་འདུན་
ལ་བསྔོས་པ་ཡིན་པའོ། །གང་དུ་ལེན་ཞིང་ཟ་བའི་གནས་ནི་གྲོང་ལས་རྒྱང་གྲགས་ཡན་ཆད་
ཀྱི་མཐའ་ཡིན་པ་དང་། འཇིགས་པ་དང་བཅས་པའི་གནས་ཡིན་པའོ། །གང་གིས་ཟ་བའི་
རྟེན་ནི། ནགས་མྱུལ་བར་བསྐོས་པ་ཡིན་པའོ། །བསམ་པ་ལ་འདུ་ཤེས་དང་ཀུན་སློང་གཉིས་
སོ༑ ༑སྦྱོར་བ་ནི། གནས་དེར་ཟ་བར་ཞུགས་པའོ། །མཐར་ཐུག་ནི་མགུལ་དུ་མིད་པའོ།།

ཉེས་བྱས་ཀྱི་སྡེ། 
ཉེས་བྱས་ལ་བརྒྱ་དང་བཅུ་གཉིས་ཡོད་པ་རྣམས་བསྡུ་ན་སྡེ་ཚན་དགུ་ཡོད་པ་ནི།
སྡོམ་ལས། 
གོས་བསྒོ་ཁྱིམ་དུ་འགྲོ་འདུག་དང༌།
ཟས་བླངས་ཟས་ཟ་ལྷུང་བཟེད་སྤྱད། ། 
ཆོས་སྟོན་སྒྲུབ་དང་རྒྱུ་བ་ཡི། །
སྡེ་ཚན་རྣམ་པ་དགུ་རུ་བསྡུ།
ཞེས་པ་སྟེ། གོས་བསྒོ་བའི་སྡེ་ཚན་དང་། ཁྱིམ་དུ་འགྲོ་བའི་སྡེ་ཚན། ཁྱིམ་དུ་འདུག་པའི་
སྡེ་ཚན། ཟས་བླངས་པའི་སྡེ་ཚན། ཟས་ཟ་བའི་སྡེ་ཚན། ལྷུང་བཟེད་སྤྱད་པའི་སྡེ་ཚན།
ཆོས་སྟོན་པའི་སྡེ་ཚན། སྒྲུབ་པའི་སྡེ་ཚན། རྒྱུ་བའི་སྡེ་ཚན་ཏེ་དགུ་ཡོད་པ་ལས།
དང་པོ། གོས་བསྒོ་བའི་སྡེ་ཚན་འཆད་པ་ནི།
སྡོམ་ལས།
ཤམ་ཐབས་ལ་ནི་རྣམ་བདུན་དང༌། །
སྟོད་གཡོག་ལ་ཡང་རྣམ་པ་གསུམ། །
ཞེས་གསུངས་པ་ལྟར་ཤམ་ཐབས་གྱོན་ཚུལ་ཉེས་པ་ལས་བྱུང་བའི་ཉེས་བྱས་བདུན་ནི།
སྡོམ་ལས།
ཤམ་ཐབས་བརྩེངས་འཇོལ་ཟླུམ་མིན་གླང་རྣ་འདྲ། །

ལྟེབ་དང་གདེངས་ཀ་ཕུར་མ་ལྟ་བུར་བདུན། །
ཞེས་སོ། ། 
སྐབས་འདིར་མཚོ་ཊཱིཀ་འདི་ཐད་ཤོག ༦༩༡ ལས། ཤམ་ཐབས་ལ་ནི་རྣམ་བདུན།
ཞེས་གསུངས་པ་འདིས་ནི་མཐང་གོས་ལ་ཡང་རྣམ་བདུན་པོ་མཚོན་ནས་བསྟན་ཏོ། །ཞེས་
གསུངས་ལ། དེ་ལྟ་ན་རྣམ་འབྱེད་ཀྱི་སྐབས་ནས་དངོས་སུ་བསྟན་པའི་ཉེས་བྱས་ལ་བརྒྱ་དང་
བཅུ་གཉིས་ལས་མང་བར་འགྱུར་བས་དཔྱད་དོ། །
སྟོད་གཡོག་གི་ཉེས་པའི་ཉེས་བྱས་གསུམ་ཡང་། 
སྡོམ་ལས། 
རྣམ་འབྱེད་བརྩེངས་འཇོལ་ཟླུམ་མིན་སྟོད་གཡོག་རྣམ་པ་གསུམ། །
ཞེས་པའོ། །
སྡེ་ཚན་གཉིས་པ་ཁྱིམ་དུ་འགྲོ་བའི་ཉེས་བྱས་ཀྱི་སྡེ་ཚན་ནི།
སྡོམ་ལས། 
ཤིན་ཏུ་བསྡམས་ལ་སོགས་པ་ལྔ༌། །
མགོ་གཡོགས་ལ་སོགས་རྣམ་པ་ལྔ་། །
མཆོང་ལ་སོགས་པ་རྣམ་པ་ལྔ༌། ། 
ལུས་ལ་སོགས་པ་རྣམ་པ་ལྔ༌། །
ཞེས་པ་ལྟར། ཆག
དང་པོ་ཤིན་ཏུ་བསྡམས་ལ་སོགས་པ་ལྔ་ནི།
སྡོམ་ལས། 
མ་བསྡམས་མ་བསྒོ་ཅ་ཅོ་མིག་གཡེངས་དང༌། ། 

གཉའ་ཤིང་གང་ལས་ལྷག་པར་ལྟ་དང་ལྔ་། །
ཞེས་པའོ། །
གཉིས་པ་མགོ་གཡོག་ལ་སོགས་ལྔ་ནི། 
སྡོམ་ལས།
མགོ་གཡོགས་འདོམས་སྣང་གོས་བརྫེས་ཕྲག་པར་གཟར།།
ལག་པ་གཉའ་གོང་བསྣོལ་དང་ལྟག་བསྣོལ་ལྔ༌། །
ཞེས་སོ། །
གསུམ་པ་མཆོང་ལ་སོགས་པ་ལྔ་ནི།
སྡོམ་ལས།
མཆོང་བརྐྱངས་ཙོག་པུ་རྐང་པའི་བྲང་གིས་འགྲོ །
ལག་གཉིས་དཀུར་བརྟེན་གྲུ་མོ་ཕྱིར་རྐྱོང་ལྔ་། ། 
ཞེས་སོ། །
ཐོལ་ལྷ་ཆེན་
ལུས་ལ་སོགས་པ་ལྔ་ནི། ལྟ་ཚན།
སྡོམ་ལས།
ལུས་བསྒྱུར་ལག་གཡུག་མགོ་བསྒྱུར་ཕྲག་པ་སྤྲད། །
གཞན་དང་ལག་པ་སྦྲེལ་ཏེ་འགྲོ་བ་ལྔ༌། །
ཞེས་པའོ། །
གསུམ་པ་ཁྱིམ་དུ་འདུག་པའི་སྡེ་ཚན་ནི།
སྡོམ་ལས།
འདུག་པར་བྱ་བ་དགུ་དག་དང་། ། 
ཞེས་སོ།

འདུག་པ་ཉེས་པའི་ཉེས་བྱས་དགུ་ནི།
སྡོམ་ལས།
ཞེས་སོ། །
སྟན་ལ་མ་བསྒོས་མ་བརྟགས་ལྗིད་ཕབ་འདུག །
རྐང་བརྐྱང་བསྣོལ་དང་བརླ་བསྣོལ་ལོང་བུ་བརྩེགས།
ཁྲི་འོག་རྐང་བཅུག་རྐང་གདངས་འདོམས་སྣང་དགུ །
ཞེས་པའོ། །
སྐབས་འདིར། མདོ་རྩ་བར། ལག་པ་འགྲམ་པ་ལ་བརྟེན་ཏེ་འདུག་པ་དང༌། སྟན་
ཐབས་སུ་བཀུར་བ་གཉིས་གསུངས་ཀྱང་། ཉེས་བྱས་འདི་གཉིས་ནི། མཚོ་ཊཱིཀ་ལས་མའི་
རྣམ་འབྱེད་ལས་བསྡུས་པར་རང་གི་རྣམ་བཤད་ལས་གསུངས་པར་གསལ་ལོ། །
བཞི་པ་ཟས་བླང་པའི་སྡེ་ཚན་ནི།
སྡོམ་ལས།
བྱིན་ལེན་བྱ་བ་རྣམ་བརྒྱད་དོ། །
ཞེས་པས་བསྟན་ལ།
ཟས་བླང་པར་ཉེས་པའི་ཉེས་བྱས་བརྒྱད་ནི།
སྡོམ་ལས།
ལེགས་པར་མི་ལེན་མུ་ཁ་མཉམ་པོར་ལེན། །
མཐར་ཆགས་མི་ལེན་ལྷུང་བཟེད་ཟུར་མིག་ལྟ། །
བཟེད་སྔས་སྔར་བྱུང་སྦས་ནས་བཟེད་པ་དང་། །
སྣོད་གཞན་སྟེང་དུ་ལྷུང་བཟེད་བཟེད་དེ་བརྒྱད། །
ཅེས་སོ། །

ལྔ་པ་ཟས་ཟ་བའི་སྡེ་ཚན་ནི། 
ཟས་ལ་ལེགས་པར་བྱ་བ་དྲུག །
ཙུག་ཙུག་ལ་སོགས་རྣམ་པ་ལྔ༌། །
འབྲུ་ནས་ཐ་དད་བྱེད་པ་ལྔ་། ། 
ལག་པ་ལྡག་ལ་སོགས་པ་ལྔ་། ། 
ཞེས་སོ། ། 
སྡོམ་ལས།
ལེགས་པར་མ་ཟོས་ཁམ་ཆེ་ཆུང་དང་ནི། །
རན་པར་མ་ཟོས་ཟ་བཞིན་ཁ་གདངས་ཤིང་། །
ཟས་ཀྱིས་ཁ་བཀང་ཚིག་སྨྲས་ཉེས་བྱས་དྲུག །
ཞེས་སོ།
ཅེས་སོ། ། 
ཟས་ཟ་ཚེ་སྒྲ་འབྱིན་པ་སོགས་ཀྱི་ཉེས་བྱས་ལྔ་ནི།
སྡོམ་ལས།
ཙུག་ཙུག་ཅག་ཅག་ཧྭ་ཧུ་ཕུ་ཕུ་དང༌། །
ལྕེ་ཕྱིར་ཕྱུང་སྟེ་ཟ་བའི་ཉེས་བྱས་ལྔ༌། །
ཞེས་སོ། །
འབྲུ་ནས་ཐ་དད་ཕྱེ་བ་སོགས་ཀྱི་ཉེས་བྱས་ལྔ་ནི།
སྡོམ་ལས།
འབྲུ་ནས་གུད་ཕྱེཟས་ལ་འཕྱ་སྨོད་བྱེད། ། ། 

ཁམ་ཅིག་མཁུར་སྤོ་རྐན་སྒྲ་གཏོག་པ་དང༌། །
ཁམ་འཕྲོ་བཅད་ཅིང་ཟ་བའི་ཉེས་བྱས་ལྔ་། །
ཞེས་སོ། །
 ལག་པ་ལྡག་པ་སོགས་ཀྱི་ཉེས་བྱས་ལྔ་ནི། ། 
སྡོམ་ལས།
ལག་པ་ལྡག་འབྱོག་ལག་སྤྲུག་སྐྱོམ་སྐྱོམ་བྱེད། །
མཆོད་རྟེན་འདྲར་བྱེད་ལྔ་བཅས་ཉེར་གཅིག་གོ །
ཞེས་པའོ། །
དྲུག་པ་ལྷུང་བཟེད་སྤྱད་པའི་སྡེ་ཚན་འཆད་པ་ནི། ་༢་
སྡོམ་ལས།
འཕྱ་བ་ལ་སོགས་རྣམ་པ་བཞི། །
ལྷུང་བཟེད་ལ་ཡང་རྣམ་པ་བཅུ། །
ཞེས་པ་སྟེ།
འཕྱ་བ་ལ་སོགས་པ་རྣམ་པ་བཞི་ནི།
སྡོམ་ལས།
ལྷུང་བཟེད་ལ་འཕྱ་ཟས་སྦགས་ཆུ་སྣོད་བཟུང་། །
ཆུ་གཏོར་མ་དྲིས་ཆུ་བཀྲུ་ཆུ་འབོ་བཞི། །
ཞེས་པའོ། །
ལྷུང་བཟེད་ལ་ཟས་ལྷག་མ་བླུག་པ་སོགས་བཅུ་ནི། །
སྡོམ་ལས།
ལྷུང་བཟེད་ཟས་ལྷག་ས་རྗེན་གད་ཁ་དང་། །

རི་གཟར་བང་རིམ་ལ་བཞག་འགྲེང་སྟེ་བཀྲུ། །
གད་གཡང་དཀན་གཟར་རྣམས་སུ་ལྷུང་བཟེད་བཀྲུ། །
ཆུ་དྲག་རྒྱུན་ཟློག་ཆུ་བཅུས་རྣམ་པ་བཅུ། །
ཞེས་སོ། །སྡོམ་ན་བཅུ་བཞི་འོ། ། 
ཆོས་སྟོན་པའི་སྡེ་ཚན་གྱི་ཉེས་བྱས་འཆད་པ་ནི།
སྡོམ་ལས།
འགྲེང་བར་བྱེད་ལ་སོགས་པ་ལྔ་། །
མགོ་གཡོག་ལ་སོགས་རྣམ་པ་ལྔ༌། །
དོ་ཀེར་ཅན་ལ་སོགས་པ་ལྔ༌། །
གླང་ཆེན་བཞོན་ལ་སོགས་པ་ལྔ༌། །
ལག་ན་འཁར་བ་ལ་སོགས་དྲུག །
ཅེས་པའོ། །
དང་པོ་འགྲེང་སོགས་ལྔ་ནི།
སྡོམ་ལས།
འདུག་ལ་འགྲེང་དང་ཉལ་ལ་འདུག་པས་བཤད། །
མཐོ་ལ་དམའ་དང་བཟང་ལ་ངན་འདུག་བཤད། །
མདུན་ནས་འགྲོ་ལ་ཕྱི་དང་དབུས་འགྲམ་ནས། །
ཞེས་སོ། །

མགོ་གཡོག་ལ་སོགས་ཀྱི་ཉེས་བྱས་ལྔ་ནི།
སྡོམ་ལས།
མགོ་གཡོག་བརྫེས་གཟར་ལག་པ་མཉའ་ལྟག་སྣོལ། །
ཞེས་པའོ། །
དོ་ཀེར་ཅན་ལ་སོགས་ཀྱི་ཉེས་བྱས་ལྔ་ནི། 
སྡོམ་ལས།
དོ་ཀེར་ཅན་དང་ཞྭ་གྱོན་ཅོད་པན་བཏགས། །
ཕྲེང་ཐོགས་མགོ་དཀྲིས་ལ་ནི་ཆོས་བཤད་ལྔ་། །
ཞེས་སོ། །
གླང་ཆེན་ལ་བཞོན་པ་སོགས་ཀྱི་ཉེས་བྱས་ལྔ་ནི།
སྡོམ་ལས།
གླང་རྟ་དེ་གཉིས་ལས་གཞན་བཞོན་པ་དང༌། །
ཁྱོགས་དང་མཆིལ་ལྷམ་གྱོན་པ་ཉེས་བྱས་ལྔ་། །
ཞེན་མོ།
ཞེས་སོ། ། 
ལག་ན་འཁར་བ་ལ་སོགས་ཉེས་བྱས་དྲུག་ནི། མ་དག་ཏུ།
སྡོམ་ལས།
འཁར་བ་གདུགས་མཚོན་རལ་གྲི་དགྲ་སྟ་དང༌། །
རྩོམ་འོ་གོ་ཆ་གྱོན་ལ་ཆོས་བཤད་ཉེས་བྱས་དྲུག །
ཅེས་པ་སྟེ། ཆོས་བཤད་པའི་སྐབས་ཀྱི་ཉེས་བྱས་སྡོམ་པས་ཉི་ཤུ་རྩ་དྲུག་གོ །

སྡེ་ཚན་བརྒྱད་པ་སྒྲུབ་པའི་སྡེ་ཚན་དང་། དགུ་པ་རྒྱུ་བའི་སྡེ་ཚན་གཉིས་དཀྱུས་གཅིག་
ཏུ་བསྟན་པ་ནི། 
སྡོམ་ལས།  
ཞེས་སོ། 
ཞེས་པ་སྟེ། དེ་ཡང་ཕྱེ་ན། སྒྲུབ་པའི་སྡེ་ཚན་གྱི་ཉེས་བྱས་གསུམ་དང་། རྒྱུ་བའི་སྡེ་ཚན་
གྱི་ཉེས་བྱས་གཅིག་སྟེ་བཞིའོ། །
དེ་ལ་སྒྲུབ་པའི་སྡེ་ཚན་གྱི་ཉེས་བྱས་གསུམ་ནི། 
སྡོམ་ལས།
སྒྲུབ་པའི་སྡེ་གསུམ་འགྲེང་སྟེ་བཤང་གཅི་འདོར། ། 
ཆུ་དང་རྩྭ་སྔོན་བཤང་གཅི་མཆིལ་སྣབས་འདོར། །
ཞེས་པའོ། །
རྒྱུ་བའི་སྡེ་ཚན་གྱི་ཉེས་བྱས་གཅིག་ནི།
སྡོམ་ལས།
ཤིང་ལ་མི་གང་ལས་མཐོར་འཛེག་པ་འོ། །
ཞེས་པའོ། །

དགེ་སློང་མའི་རྣམ་འབྱེད། 
གཉིས་པ་མ་ཡི་རྣམ་འབྱེད་འཆད་པ་ལ། དེ་ཡང་། དགེ་སློང་མ་ལ་རྣམ་འབྱེད་ཀྱི་
སྐབས་སུ་དངོས་བཅས་ཀྱི་ཁྲིམས་སུམ་བརྒྱ་དྲུག་ཅུ་རྩ་བཞི་གསུངས་ལ། དེ་དག་ནི།
སྡོམ་ལས།
དགེ་སློང་མ་ལ་ཕམ་བརྒྱད་ལྷག་ཉི་ཤུ། །
སྤང་ལྟུང་སོ་གསུམ་ལྟུང་བྱེད་བརྒྱ་བརྒྱད་བཅུ། །
སོར་བཤགས་བཅུ་གཅིག་ཉེས་བྱས་བརྒྱ་བཅུ་གཉིས།
བསྡོམས་བས་སུམ་བརྒྱ་དྲུག་ཅུ་རྩ་བཞི་འོ། །
ཞེས་སོ། །དེ་ལ་ཕམ་པ་བརྒྱད་ངོས་བཟུང་བ་དང༌། མ་ཡི་ཐུན་མོང་མ་ཡིན་པའི་ཕམ་པ་
བཞི་པོ་ཕ་ལ་ཅི་འགྱུར་བཤད་པ་གཉིས་ལས། དང་པོ་ནི།
སྡོམ་ལས།
མི་ཚངས་སྤྱོད་དང་རྐུ་དང་གསོད་པ་དང་། །
 རྫུན་སྨྲ་རེག་པ་ལུས་བཀན་འཆབ་པ་དང་། །
ལ་ལ་འཁྲིག་པ་བཟློག་པའི་ཕམ་པ་དང་བཅས་ཕམ་པ་བརྒྱད། །
ཅེས་པའོ། །
གཉིས་པ་ནི། རེག་ཕམ་དང༌། ལུས་བཀན་དང༌། འཆབ་པ་དང༌། བཟློག་ཕམ་སྟེ་
བཞི་ནི་མ་ཡི་ཐུན་མོང་མ་ཡིན་པའི་ཕམ་པ་ཡིན་ལ། དེ་བཞིའི་ངོས་འཛིན་ནི། དགེ་སློང་

མས་སྐྱེས་པ་ལ་ཆགས་སེམས་ཀྱིས་རེག་ན་རེག་ཕམ་དང༌། འཁྲིག་པ་བསྟེན་འདོད་ཀྱིས་
སྐྱེས་པ་དང་ལུས་བཀན་ན་ལུས་བཀན་གྱི་ཕམ་པ་དང༌། དགེ་སློང་མས་མ་གཞན་ལ་ཕམ་
པ་བྱུང་བ་ཤེས་བཞིན་འཆབ་ན་འཆབ་ཕམ་དང་། གནས་ནས་དབྱུང་བའི་དགེ་སློང་ཕ་དང་
ཆོས་དང་ཟང་ཟིང་ལྷན་ཅིག་སྤྱོད་པ་ཟློག་པ་ལྔས་བཟློག་ཀྱང་མི་བཟློག་ན་བཟློག་ཕམ་མོ། །
དེ་དག་ཕ་ལ་ཅི་འགྱུར་ནི། མཚོ་ཊཱིཀ་གཞི་སྨད་འདི་ཐད་ཤོག ༦ ལས། རེག་པའི་
ཕམ་པའི་དོད་པོ་ལྷག་མ་ཡིན་ལ། དགེ་སློང་མ་ལ་ཕམ་པར་འགྱུར་ཚོད་ཀྱི་ཡུལ་སྐྱེས་པ་ལ་
དགེ་སློང་གིས་རེག་ན་སྦོམ་པོར་འགྱུར་རོ། །མཚན་མི་མཐུན་པ་དང་ལུས་བཀན་པ་ནི་དགེ་
སློང་ལ་སྦོམ་པོར་འགྱུར་ལ། འཆབ་པ་ནི། དགེ་སློང་གིས་དགེ་སློང་གི་ཕམ་པ་འཆབ་ན་
ལྟུང་བྱེད་དུ་འགྱུར་ལ། དགེ་སློང་གིས་དགེ་སློང་མའི་ཕམ་པ་འཆབ་ན་ཉེས་བྱས་སོ། །བཟློག་
པའི་ཕམ་པར་འགྱུར་ཚོད་དེ་དགེ་སློང་གིས་བྱེད་ན་སྤངས་པ་རྗེས་སུ་ཕྱོགས་པས་ལྟུང་བྱེད་
དུ་འགྱུར་རོ། །ཞེས་གསུངས་པ་ལྟར་རེག་ཕམ་སོགས་ཕམ་པ་བཞི་པོ་དེ་དག་ནི་ཐུན་མོང་
མ་ཡིན་པའི་ལྟུང་བ་ཡིན་ལ། དེ་ཡང་སྐྱེས་པ་ལ་རེག་པ་དང་སྐྱེས་པ་དང་ལུས་བཀན་པ་གཉིས་
ནི་ཕ་ལ་ཕམ་ལྷག་ཅི་རིགས་པའི་སྦོམ་པོར་འགྱུར་ཞིང༌། འཆབ་ཕམ་ནི་ཕ་ལ་གནས་ངན་
ལེན་འཆབ་པའི་ལྟུང་བྱེད་དང༌། བཟློག་ཕམ་ནི་ཕ་ལ་སྤངས་པ་རྗེས་ཕྱོགས་ཀྱི་ལྟུང་བྱེད་དུ་
འགྱུར་བ་ཡིན་ནོ། །
དགེ་སློང་མ་ཡི་ལྷག་མ་ཉི་ཤུ་ནི།  
སྡོམ་ལས།
སྨྱན་བྱེད་གཞི་མེད་བག་ཙམ་ལྷག་མ་དང༌། ། 
ཅི་ཡང་རུང་བ་ལེན་དང་ལེན་འཇུག་དང༌། ། 

མཚན་འབྲལ་ཉིན་འབྲལ་ལམ་འཇུག་ཆུ་བརྒལ་དང་།
རབ་འབྱིན་ཤི་བའི་ནོར་ལེན་བཟོད་གསོལ་འཇུག །
དཀོན་མཆོག་གཏོང་དང་འཐབ་དཀྲོལ་བྱེད་པ་དང༌། །
སྡེ་ཞིང་གནས་དང་གནས་སུ་འཇུག་པ་དང༌།
དབྱེན་དང་རྗེས་ཕྱོགས་ཁྱིམ་སུན་བཀའ་མི་བདེ། ། 
ཞེས་པའོ། །ལྷག་མ་ཉི་ཤུའི་ནང་ནས་དགེ་སློང་ཕ་མ་ཐུན་མོང་བའི་ལྷག་མ་ལ། སྨྱན་བྱེད་
པ་དང་། གཞི་མེད་དང་། བག་ཙམ་དང༌། དབྱེན་དང༌། རྗེས་ཕྱོགས་དང༌། ཁྱིམ་སུན་
འབྱིན་དང༌། བཀའ་བློ་མི་བདེ་བ་སྟེ་བདུན་པོ་རྣམས་ཡིན་ནོ། །ཕ་ཡི་ཐུན་མོང་མ་ཡིན་
པའི་ལྷག་མ་འབྱིན་པ་དང་། རེག་པ་དང་། འཁྲིག་ཚིག་དང༌། བསྙེན་བཀུར་དང༌། ཁང་
པ་དང་། ཁང་ཆེན་ཏེ་དྲུག་པོ་རྣམས་ཡིན་ལ། དེ་དག་མ་ལ་ཅི་འགྱུར་ནི་ཁུ་བ་འབྱིན་པ་ནི་
མ་ལ་ལྟུང་བྱེད་དང་། རེག་པ་ནི་ཕམ་པ་དང༌། འཁྲིག་ཚིག་སྨྲ་བ་མ་ལ་སྦོམ་པོ་དང་། བསྙེན་
བཀུར་བསྔགས་པ་མ་ལ་ཉེས་བྱས་སུ་ཞུ་བ་ཆུང་ཤོས་ལས་གསུངས་ཞེས་མཚོ་ཊཱིཀ་ལས་གསུངས་
སོ༑ ༑ཁང་པ་དང་ཁང་ཆེན་གཉིས་མ་ལ་ཉེས་བྱས་སུ་ཞུ་བ་ཆུང་ཤོས་ལས་གསུངས་སོ། །
མ་ཡི་ཐུན་མོང་མ་ཡིན་པའི་ལྷག་མ་ལ་ཅི་ཡང་རུང་བ་ལེན་དང་ལེན་འཇུག་སོགས་བཅུ་
གསུམ་ཡོད་པ་སོ་སོའི་ངོ་བོ་ནི། དེ་དག་རིམ་པ་བཞིན་བརྗོད་ན། དགེ་སློང་མས་༡ སྐྱེས་
པ་ལ་འཁྲིག་པའི་གླ་རྔན་ཅི་ཡང་རུང་བ་རང་གིས་ལེན་པ་དང༌། ༢ དེ་ལེན་དུ་འཇུག་པ་
དང་༑ ༣ དགེ་སློང་མ་རྣམས་འདུག་པའི་གནས་ལས་ཕྱི་རོལ་དུ་ཁྲིམས་གྲོགས་རབ་བྱུང་
མ་མེད་པར་མཚན་མོ་འདས་པ་དང༌། ༤ ཉིན་མོ་དེ་ལྟར་གནས་ཏེ་ཉི་མ་ནུབ་པར་བྱེད་པ་
དྭང་༑ ༥ ཁྲིམས་གྲོགས་མེད་པར་ས་ཡི་ལམ་རྒྱང་གྲགས་ལས་འདས་པ་དང༌། ༦ ཁྲིམས་

གྲོགས་མེད་པར་མི་ཐར་བའི་ཆུ་བོ་ལ་གྲུ་ལ་སོགས་པས་ཕྱིན་པ་དང་། ༧ གསོད་པའི་ཆད་
པ་ཕོག་པའི་བུད་མེད་རབ་ཏུ་དབྱུང་བ་དང༌། ༨ རིགས་རྒྱུད་ཆད་པའི་ཤི་བའི་བུ་ལོན་གྱི་
ནོར་དེད་དེ་ལེན་པ་དང་། ༩ ནན་ཏུར་བྱས་པའི་དགེ་སློང་མ་རང་ལ་བཟོད་གསལ་བཅུག་
པ་དང༌། ༡༠ དཀོན་མཆོག་གཏོང་བའི་ཚིག་སྨྲས་པ་ཟློག་པ་ལྔས་བཟློག་ཀྱང་མི་གཏོང་
བ་དང༌། ༡༡ འཐབ་ཀྲོལ་བྱེད་ཅིང་དགེ་འདུན་ལ་སྐུར་བ་འདེབས་པ་ཟློག་པ་ལྔས་བཟློག་
ཀྱང་མི་གཏོང་བ་དང༌། ༡༢ བུད་མེད་དང་ལྷན་ཅིག་རྩེ་རྒོད་དང་རྩབ་ཧྲལ་བྱེད་པ་ཟློག་
པ་ལྔས་བཟློག་ཀྱང་མི་གཏོང་བ་དང༌། ༡༣ དགེ་སློང་གཞན་ལ་དེ་ལྟར་བགྱིས་ཤིག་ཅེས་
བསྐུལ་བ་ཟློག་པ་ལྔས་བཟློག་ཀྱང་མི་གཏོང་བ་བཅས་སོ། །དེ་ལས་དང་པོ་དགུ་དང་པོ་ལས་
གྱུར་པ་དང༌། དཀོན་མཆོག་གཏོང་བ་སོགས་ལྷག་མ་བཞི་ནི་བསྒོ་གྱར་རོ། །
མ་ཡི་ཐུན་མོང་མིན་པའི་ལྷག་མ་བཅུ་གསུམ་པོ་འདི་དག་ཕ་ལ་ཅི་འགྱུར་ནི། མཚན་
འབྲལ་དང༌། ཉིན་འབྲལ་དང༌། ལམ་འཇུག་དང༌། ཆུ་བརྒལ་བ་བཞི་པོ་འདི་དག་ཕ་ལ་
ལྟུང་མེད་དང་། ཅི་ཡང་རུང་བ་ལེན་དང་ལེན་འཇུག་སོགས་ལྟག་མ་དགུ་པོ་རྣམས་ཕ་ལ་
ཉེས་བྱས་སུ་མཚོ་ཊཱིཀ་ལས་གསུངས་སོ། ། 
མ་ཡི་སྤང་ལྟུང་སོ་གསུམ་འཆད་པ་ནི། 
སྡོམ་ལས།
ཐུན་མོང་བཅུ་དགུ་ཐུན་མིན་བཅུ་བཞིའོ། ། 
ཞེས་པ་ལྟར། ཕ་མ་གཉིས་ཀའི་ཐུན་མོང་བའི་སྤང་ལྟུང་བཅུ་དགུ་དང༌། མ་ཡི་ཐུན་མོང་
མ་ཡིན་པ་བཅུ་བཞི་སྟེ་སུམ་ཅུ་སོ་གསུམ་ཡིན་ལ། ཕ་མའི་ཐུན་མོང་བ་བཅུ་དགུའི་ནང་ནས།
མཚན་ཉིད་ཅི་འདྲ་བ་བཅུ་གསུམ་དང་རྗེས་མཐུན་མིང་ཙམ་དྲུག་བཅས་ཡོད་པ་ལས།

དང་པོ་མཚན་ཉིད་ཅི་འདྲ་བཅུ་གསུམ་ནི། 
སྡོམ་ལས། 
འཆང་འཇོག་སློང་དང་སློང་རིགས་སྤགས་སོ་སོ། ། 
ཐུག་ཚིག་བསྐུར་དང་གསེར་དང་མངོན་མཚན་ཉོ་འཚོང་དང༌། ། 
ོ་ལྷུང་བཟེད་འཚོལ་དང་ཐ་ག་གཉིས་རྣམས་སོ། ། 
ཞེས་པའོ། ། 
རྗེས་མཐུན་མིང་ཙམ་དྲུག་ནི།
སྡོམ་ལས།
རྗེས་མཐུན་འབྲལ་དང་འཁྲུ་འཇུག་ལེན་པ་དང་། །
འཕྲོག་དང་བསྔོས་བསྒྱུར་གསོག་འཇོག་བྱེད་པ་འོ། །
ཞེས་སོ། །འདིར་རང་རེའི་སྡོམ་དུ་གསོག་འཇོག་བྱེད་པ་རྗེས་མཐུན་མིང་ཙམ་ལ་བགྲངས་
ཀྱང་འདི་ཐད་མཚོ་ཊཱིཀ་ཏུ་དེ་མ་བགྲངས་པར་དེའི་དོད་དུ་ལྷུང་བཟེད་འཚོལ་བ་བགྲངས་ཏེ།
མཚོ་ཊཱིཀ་སྨད་ཆ་ཤོག ༢༠ ལས། དེ་ལྟར་ཆོས་གོས་འཆང་བ་ལ་སོགས་པ་བཅུ་གསུམ་
ནི་མཚན་ཉིད་ཅི་འདྲ་བའི་ཐུན་མོང་དང་། ཞག་གཅིག་འབྲལ་བ་ལ་སོགས་པ་(འབྲལ་དང་
ཟླ་འཇོག་འཁྲུར་འཇུག་ལེན། །ལྷུང་བཟེད་འཚོལ་དང་འཕྲོག་པའོ། །) དྲུག་ནི་མིང་ཙམ་
གྱི་ཐུན་མོང་ཡིན་ནོ། །ཞེས་གསུངས་པའི་ཕྱིར། འོན་ཀྱང་མཚོ་ཊཱིཀ་སྤྱིར་བསྟན་དུ་མཚན་
ཉིད་ཅི་འདྲའི་ལྟུང་བ་ལྔ་བཅུ་ང་དྲུག་འདྲེན་པ་ན།
གསེར་དངུལ་བསྐྱེད་གཉིས་ལྷུང་བཟེད་འཚོལ། །
ཞེས་ལྷུང་བཟེད་འཚོལ་བ་མཚན་ཉིད་ཅི་འདྲར་བགྲངས་ལ། གསོག་འཇོག་མཚན་ཉིད་ཅི་
འདྲར་བགྲངས་མི་འདུག་ཅིང༌། རིན་ཕྲེང་ལས་ཀྱང་གསོག་འཇོག་ཆོ་ག་འཇིགས་པའི་རྗེས་

མཐུན་མིང་ཙམ་དུ་བགྲངས་པས་གསོག་འཇོག་ལ་རང་གིས་བྱིན་ལེན་བྱས་པ་སྤྱི་དུས་ལས་
ཡོལ་བ་དེ་མཚན་ཉིད་ཅི་འདྲ་དང་རང་དང་ཆོ་ག་གཅིག་པས་བྱིན་སོགས་བྱས་པ་རང་གིས་
བྱིན་ལེན་མ་བཤིག་པར་དུས་ལས་ཡོལ་བ་དེ་རྗེས་མཐུན་མིང་ཙམ་དུ་བྱས་ནས་ཕྱོགས་གཅིག་
གི་ཆ་ནས་འདྲེན་པ་དང༌། དེ་བཞིན་ལྷུང་བཟེད་འཚོལ་བ་ལའང་ཕ་ཡི་ཆུང་ཚད་འཚོལ་བ་
དེ་མཚན་ཉིད་ཅི་འདྲ་དང་མའི་ཆུང་ཚད་དང་ཕའི་ཆེ་འབྲིང་འཚོལ་བ་རྗེས་མཐུན་མིང་ཙམ་
ལ་འདྲེན་པ་སྟེ་ཕྱོགས་རེའི་ཆ་ནས་འདྲེན་ཚུལ་ཡོད་པར་འཇོག་གམ་དཔྱད་པར་ཞུའོ། །
མ་ཡི་ཐུན་མོང་མ་ཡིན་པའི་སྤང་ལྟུང་བཅུ་བཞི་ནི།
སྡོམ་ལས། 
མ་ཡི་ཐུན་མིན་སྤང་ལྟུང་བཅུ་བཞི་ནི། །
ལྷུང་བཟེད་འཆང་དང་བྱིན་གྱིས་མ་བརླབས་དང༌། །
སྲ་བརྐྱང་འབྱིན་དང་མི་འབྱིན་རིན་ཆེན་སློང༌། །
སཿཎ་ཁེ་མྱ་གོས་ཟ་གོས་རྒྱུ་ཟ་དང་མལ་ཆའི་རྒྱུ། ། 
དབྱར་ཁང་རྒྱུ་ཟ་སྐྱེ་བོ་དགེ་འདུན་ལ། ། 
བསྔོས་པ་བྱིན་གྱིས་བརླབས་པ་རིམ་པ་བཞིན། །
 སྙིམ་པ་བཅིང་དཀྲོལ་གོས་ནི་ལྕི་ཡང་བསྟེན། ། j
ཞེས་པའོ། །
མ་ཡི་ཐུན་མོང་མ་ཡིན་པའི་སྤང་ལྟུང་བཅུ་བཞི་པོ་འདི་དག་གི་ངོ་བོ་ནི་རིམ་པ་བཞིན།
༡ བྱིན་གྱིས་མ་བརླབས་པར་ལྷུང་བཟེད་ཞག་ཅིག་འཆང་བ་དང༌། ༢ ཆོས་གོས་ལྔ་པོ་
རྙེད་པའི་ཉི་མ་དང་པོ་ལ་མ་བརླབས་པ་དང་བརླབས་ཟིན་ཟླ་བ་ཕྱེད་ཕྱེད་ལ་མ་བརླབས་པའོ།།

༣ སྲ་བརྐྱང་དབྱུང་བའི་རྐྱེན་མེད་པར་དུས་ཀྱི་སྔ་རོལ་དུ་ལས་ཀྱིས་དབྱུང་བ་དང་།
སྲ་བརྐྱང་དུས་སུ་དབྱུང་བ་ལ་ཚོགས་པ་མི་སྦྱིན་པ་དང༌། ༥ ཁྱིམ་པ་ལ་རིན་པོ་ཆེ་རང་
དོན་དུ་སློང་ཞིང་ཐོབ་པ་དང༌། ༦ ཟས་ལས་གཞན་པའི་དོན་དུ་རྙེད་པའི་གོས་དེ་ཟས་སུ་
བསྒྱུར་ཏེ་འཇོག་པ་དང་། ༧ གོས་དང་། ༨ མལ་ཆ་དང༌། ༩ དབྱར་ཁང་གི་ཆེད་དུ་
རྙེད་པའི་དངོས་པོ་གོས་ལས་གཞན་པ་དེ་ཟས་སུ་བསྒྱར་ནས་འཇོག་པ་དང༌། ༡༠ དགེ་
སློང་མ་གྲངས་བཞི་ཡན་དང་གྲངས་མ་ངེས་པ་ལ་བསྔོས་པའི་ཟས་ཀྱི་རྙེད་པ་དེ་རང་གཅིག་
པུ་ལ་བསྒྱུར་ཞིང་འཇོག་པ་དང་། ༡༡ ཆགས་སེམས་ཀྱིས་རྫས་ཀྱི་ཐུན་པོ་སྐྱེས་པ་ལ་འཆིང་
དུ་འཇུག་ཅིང་དགྲོལ་དུ་ཡང་འཇུག་པ་དང་། ༡༢ ལྗིད་ཀྱིས་ལྕི་བ་དང་རིན་གྱིས་ལྕི་བའི་
གོས་བདག་གིར་བྱེད་པ་དང༌། ༡༣ ལྗིད་ཀྱིས་ཡང་བའི་གོས་བདག་གིར་བྱེད་པ་བཅས་
སོ༑ ༑
མ་ཡི་ཐུན་མོང་མ་ཡིན་པའི་སྤང་ལྟུང་བཅུ་བཞི་པོ་འདི་དག་ཕ་ལ་ཅི་འགྱུར་ནི། ཕ་
ལ་ལྟུང་མེད་བཞི་ཡོད་དེ། ལྷུང་བཟེད་བྱིན་གྱིས་མ་བརླབས་ཞག་གཅིག་འཆང་བ་དང༌།
ཆོས་གོས་ལྔ་པོ་ཟླ་བ་ཕྱེད་ཕྱེད་བྱིན་གྱིས་མ་བརླབས་པ་དང་། གོས་ལྕི་བ་དང་ཡང་བ་བསྟེན་
པ་བཞི་པོ་ཕ་ལ་ལྟུང་མེད་དུ་གསུངས་ལ། ཆོས་གོས་རྙེད་པའི་ཉི་མ་དང་པོ་ལ་བྱིན་གྱིས་མི་
བརླབ་པ་དང༌། སྲ་བརྐྱང་དུས་ཀྱི་སྔ་རོལ་དུ་འབྱིན་པ་སོགས་ལྷག་མ་བཅུ་ལ་ཉེས་བྱས་སུ་
གསུངས་སོ། ། ས་ཆེ་བ་ཐ་བ་ཡིན་ནོ་
སྐབས་འདིར། ཆོས་གོས་ཉི་མ་དང་པོ་ལ་བྱིན་གྱིས་མ་བརླབས་པ་འདི་ཕ་ལ་ཉེས་བྱས་
སུ་གསུངས་པས་དེ་ལྟར་ན་གོས་ཞག་བཅུ་འཆང་སྤང་ལ་སྦྱོར་ལྟུང་ཡོད་དགོས་པས་གནང་
ལ་ཚད་བཟུང་མ་ཡིན་པར་འགྱུར་བས་དཔྱད་པར་ཞུའོ། ། 

ཕ་ཡི་ཐུན་མོང་མ་ཡིན་པའི་སྤང་ལྟུང་བཅུ་གཅིག་ནི། 
སྡོམ་ལས། 
ཕ་ཡི་ཐུན་མིན་སྤང་ལྟུང་བཅུ་གཅིག་ནི། །
 སྲིན་བལ་འབའ་ཞིག་ཆ་གཉིས་ལོ་དྲུག་སྟན། ། 
མཐོ་གང་ལམ་དང་འཁྲུ་འཆང་བརྟད་དང་དགོན། །
རས་ཆེན་དང་ནི་བཅུ་གཅིག་འདི་དག་གོ ། 
ཞེས་སོ། ། 
བཅུ་གཅིག་པོ་འདི་དག་མ་ལ་ཅི་འགྱུར་ནི་དགོན་པ་པའི་འབྲལ་ལྟུང་ནི་མ་ལ་ལྟུང་མེད་
ཡིན་ལ། སྣོད་ཞག་བཅུ་འཆང་སྤང་ནི་མ་ལ་ཞག་གཅིག་འཆང་སྤང་ངོ་། །སྲིན་བལ་སོགས་
གཞན་དགུ་ནི་མ་ལ་ཉེས་བྱས་སུ་གསུངས་སོ། །
དེ་ལ། སྐབས་འདིར་མཚོ་ཊཱིཀ་ཏུ་དགེ་སློང་མའི་སོ་ཐར་དང་མདོ་རྩ་འགྲེལ་ལས་ཕ་
ཡི་ཐུན་མོང་མ་ཡིན་པའི་སྤང་ལྟུང་ལ་སྲིན་བལ་སོགས་བཅུ་གཅིག་གསུངས་ཀྱང་། མའི་
རྣམ་འབྱེད་དང་ལུང་ཞུ་བ་གཉིས་ལས་བཅུ་གཅིག་གི་ནང་ནས་སྲིན་བལ་དང་། བརྟད་བྱུང་
གཉིས་མ་ལའང་སྤང་ལྟུང་དུ་གསུངས་ལ། སྔ་མ་ལག་ལེན་ཡང་མཐའ་དང་། ཕྱི་མ་ལག་
ལེན་དོགས་མཐའི་དབང་དུ་བྱས་ཚུལ་ཡིན་པ་དང་། རང་ལུགས་ཕྱི་མ་ལྟར་བཟུང་ངོ་། །ཞེས་
གསལ་བས་དེ་ལྟར་ན་དགེ་སློང་མ་ལ་སྤང་ལྟུང་སོ་ལྔར་འཇོག་གམ་དཔྱོད།
སྤྱིར་དགེ་སློང་མ་ལ་ལྟུང་བྱེད་འབའ་ཞིག་པ་བརྒྱ་དང་བརྒྱད་ཅུ་ཡོད་ཅིང་དེ་དག་བརྩི་
ཚུལ་ནི་དགེ་སློང་ཕ་མ་ཐུན་མོང་བའི་ལྟུང་བྱེད་བདུན་ཅུ་རྩ་གཉིས་ཀྱི་སྟེང་དུ་མ་ཡི་ཐུན་མོང་
མ་ཡིན་པ་བརྒྱ་དང་བརྒྱད་བསྣན་པས་བརྒྱ་དང་བརྒྱད་ཅུར་འགྱུར་བ་ཡིན་ནོ། །
དེ་ལས་མ་ཡི་ཐུན་མོང་མ་ཡིན་པའི་ལྟུང་བྱེད་འབའ་ཞིག་པ་འཆད་པ་ནི། དེ་ལ། མ་

ལ་ཐུན་མོང་མ་ཡིན་པའི་ལྟུང་བྱེད་འབའ་ཞིག་པ་བརྒྱ་དང་བརྒྱད་ཡོད་ཅིང་། དེ་ཡང་བཅུ་
ཚན་བཅུ་དང་ཐ་མར་བརྒྱད་ཚན་གཅིག་བཅས་རིམ་བཞིན་འཆད་པ་ལ།
ཐོག་མར་བཅུ་ཚན་བཅུ་དང་བརྒྱད་ཚན་གཅིག་སྟེ་སྡེ་ཚན་བཅུ་གཅིག་པོ་སོ་སོའི་མིང་
སྡོམ་བསྟན་པ་ནི། 
སྡོམ་ལས། 
མ་ལོན་འདྲིད་དང་ནད་གཡོག་དང་།
ཉན་དང་ཁྲི་གཅིག་པུ་ཤེལ་རྩེ། ། 
མཆིལ་ལྷམ་སྒོག་སྐྱ་ཆོས་དང་ནི། ། 
འདུན་དང་མི་འགྲོ་ཐ་མ་ཡིན། ། 
ཞེས་སོ། །
སྡེ་ཚན་དང་པོ་མ་ལོན་པའི་བཅུ་ཚན་འཆད་པ་ལ།
སྡོམ་ལས།
མ་ལོན་འཁོར་དང་འཁོར་མང་པོ། ། 
བཅུ་གཉིས་ཁྱིམ་སོ་གཉིས་དང་ནི། །
མ་བསླབ་པ་དང་བསླབ་པ་དང༌། །
ལས་ལྷག་པཆོས་འཚོང་སྡེ་ཚན་བསྡུས་པ་ཡིན། །
ཞེས་པའོ། །
དང་པོ་མ་ལོན་བསྙེན་རྫོགས་ནི། ༡ རང་ཉིད་བསྙེན་པར་རྫོགས་ནས་ལོ་བཅུ་གཉིས་
མ་ལོན་པར་གཞན་བསྙེན་རྫོགས་བྱེད་པའོ། ། ༢ འཁོར་འཇོག་ནི་འཁོར་ཉེར་འཇོག་གི་
གནང་བ་མ་ཐོབ་པར་འཁོར་གཅིག་གམ་གཉིས་འཇོག་པ་དང༌། ༣ འཁོར་མང་ཉེར་འཇོག་

ནི་འཁོར་མང་གི་གནང་བ་མ་ཐོབ་པར་འཁོར་གསུམ་ཡན་འཇོག་པ་དང་། ༤ བུད་མེད་
ཁྱིམ་སོ་བཟུང་བ་མངལ་བཤོལ་བརྩིས་ཀྱང་ལོ་བཅུ་གཉིས་མ་ལོན་པར་མཁན་མོ་བྱས་ཏེ་བསྙེན་
རྫོགས་བྱེད་པ་དང༌། ༥ གཞོན་ནུ་མ་མངལ་བཤོལ་དང་བཅས་བརྩིས་ཀྱང་ལོ་ཉི་ཤུ་མ་
ལོན་པ་ལ་དེ་ལྟར་བྱེད་པ་དང༌། ༦ དགེ་སློབ་མའི་བསླབ་པ་མ་བྱིན་པར་ཁྱིམ་སོ་ཟུང་བ་
བསྙེན་པར་རྫོགས་པ་དང༌། ༧ དགེ་སློབ་མའི་བསླབ་པ་མ་བྱིན་པར་ཁྱིམ་སོ་མ་བཟུང་བ་
བསྙེན་པར་རྫོགས་པ་དང༌། ༨ དགེ་སློབ་མའི་བསླབ་པ་བྱིན་ཡང་དེ་ལ་ལོ་གཉིས་མ་སྤྱད་
པར་བསྙེན་པར་རྫོགས་པ་དང་། ༩ དེ་ལ་ལོ་གཉིས་སྤྱད་ཟིན་པ་བསྙེན་པར་རྫོགས་འདོད་
ཡོད་པ་བསྙེན་པར་རྫོགས་པར་མི་བྱེད་པ་དང༌།
རྫོགས་པར་བྱའོ་ཞེས་ངག་གིས་བརྗོད་པའོ། །
གཉིས་པ་འདྲིད་པ་སོགས་ཀྱི་བཅུ་ཚན་ནི། 
སྡོམ་ལས།  །
འདྲིད་དང་ལོ་རེ་མ་གནང་དང༌། །
འཁྲུལ་སྦྲུམ་མྱ་ངན་རྩབ་ཀྲོལ་དང་། ། 
ཕན་མི་འདོགས་དང་མི་འདྲེན་དང༌། །
བསླབ་པ་དག་ལ་མི་སློབ་པའོ། ། 
ཞེས་སོ། །
སོ་སོའི་ངོ་བོ་ནི། ༡ ཁྱིམ་པ་མོ་ལ་ཆོས་བསྟན་པས་ཁྱིམ་གྱི་བྱ་བ་སྤོང་དུ་བཅུག་ནས་
རབ་ཏུ་མི་འབྱིན་པ་དང༌། ༢ རང་ཉིད་ལོ་གང་ལ་རབ་ཏུ་བྱུང་བའི་ལོ་དེའམ་ལོ་གཉིས་པ་
ལ་གཞན་རབ་ཏུ་བྱུང་བ་དང་། ༣ ཆུང་མ་ཁྱིམ་ཐབས་ཀྱིས་མ་གནང་བར་རབ་ཏ་འབྱིན་

པ་དང་། ༤ འཁྲུལ་མོ་དང་། ༥ སྦྲུམ་མ་དང༌། ༦ མྱ་ངན་གྱིས་གཟིར་བ་དང༌། ༧
རྩབ་ཀྲོལ་ཅན་རབ་ཏུ་འབྱིན་པ་དང་། ༨ རང་ལ་ནུས་པ་ཡོད་བཞིན་དུ་མཁན་བུ་ལ་ཆོས་
དང་ཟང་ཟིང་གིས་ཕན་འདོགས་མི་བྱེད་པ་དང་། ༩ རང་གི་སློབ་མ་ཉེ་དུ་རབ་བྱུང་ལས་
ཕབ་འདོད་མཐོང་བཞིན་མི་འདྲེན་པ་དང༌། ༡༠ རང་གི་སློབ་མ་བསླབ་ཁྲིམས་བསླབ་ཏུ་
མི་འཇུག་པ་རྣམས་སོ། །འདི་ཐམས་ཅད་དགེ་སློང་མ་མཁན་མོ་ལ་བཅས་པའོ། །
བཅུ་ཚན་གསུམ་པ་ནད་གཡོག་སོགས་ཀྱི་བཅུ་ཚན་ནི། 
སྡོམ་ལས།
ནད་གཡོག་རྒྱ་སྐྱེགས་སོར་མོ་དང་། ། 
ཐལ་མོ་སྤུ་དང་དབེན་གཉིས་དང༌། །
བླ་གབ་མེད་པ་གཉིས་དང་ནི། ། 
རྣ་བར་ཤུབ་ཅིང་སྨྲ་བ་འོ། །
ཞེས་སོ། །
སོ་སོའི་ངོ་བོ་ནི། ༡ སློབ་མ་ལ་ནད་གཡོག་མི་བྱེད་པ་དང༌། ༢ རང་གི་བསྟེན་
བྱར་རྒྱ་སྐྱེགས་ཀྱི་ཆང་བུ་སོར་གཉིས་ཡན་ཆད་འཛུད་པ་དང་། ༣ རང་གི་སོར་ཚིག་གཉིས་
ལས་ལྷག་པས་མོ་མཚན་ནང་འཁྲུ་བ་དང༌། ༤ རང་གི་མོ་མཚན་ལ་ལག་ཐིལ་གྱིས་ཐལ་
ལྕག་བསྣུན་པ་དང་། ༥ རང་གི་མོ་མཚན་གྱི་སྤུ་འཐོག་གམ་འཐོག་ཏུ་བཅུག་པ་དང༌། ༦
ཁྲིམས་ཟླ་མེད་པར་ཁྱིམ་པ་གཅིག་པུ་དང་འགྲེང་བ་དང༌། ༧ དགེ་སློང་གཅིག་པུ་དང་
དབེན་པ་སྐྱབས་ཡོད་ན་འགྲེང་བ་དང༌། ༨/༩ དེ་གཉིས་དང་ལྷན་ཅིག་བླ་གབ་མེད་པ་
ན་འགྲེང་བ་དང༌། ༡༠ ཁྱིམ་པའི་རྣ་བར་བཤུབ་པོར་སྨྲ་བ་བཅས་སོ། ། 

བཞི་པ་ཉན་པ་སོགས་ཀྱི་བཅུ་ཚན་ནི། 
སྡོམ་ལས།  
ཉན་དང་དགེ་སློང་རྣམ་གཉིས་དང༌།
རིག་པ་གཉིས་དང་རྨ་འགྲོལ་དང་། ། 2
བུ་དང་ཁྱིམ་དང་མ་བརྟག་དང༌། ། ། 
མཚན་མོ་གཅིག་པུ་ཉལ་བའོ།
ཞེས་སོ། །
སོ་སོའི་ངོ་བོ་ནི། ༡ དགེ་སློང་མས་དགེ་སློང་གི་རྣ་བར་ཤུབ་ཅིང་སྨྲ་བ་དང༌། ༢
དགེ་སློང་གིས་རང་གི་རྣ་བར་ཤུབ་ཅིང་སྨྲ་བ་ཉན་པ་དང༌། ༣ ཁྱིམ་པ་ལས་རིག་པ་གང་
ཡང་རུང་བ་ལེན་པ་དང་། ༤ ཁྱིམ་པ་ལ་རིག་པ་ཀློག་པ་དང༌། ༥ སྒྱུ་ཐབས་ཀྱིས་རང་
ལུས་ཀྱི་རྨ་སྐྱེས་པ་ལ་འགྲོལ་དུ་འཇུག་པ་དང༌། ༦ དེ་ལྟར་རྨ་ཕྱེད་འགྲོལ་དུ་འཇུག་པ་དང་།
༧ གཞན་གྱི་བུ་ཆུང་འཚོ་ཞིང་རིང་དུ་རྩེ་བ་དང༌། ༨ ཁྱིམ་བདག་ལ་མ་དྲིས་པར་ཁྱིམ་
གཞན་དུ་མཚན་མོ་འདའ་བ་དང༌། ༩ སྐྱེས་པ་ཡོད་མེད་མ་བརྟགས་པར་སྐྱབས་ཡོད་པར་
མཚན་མོ་འདའ་བ་དང༌། ༡༠ སྟེང་གཡོག་དང་བཅས་པའི་གནས་དེར་དགེ་སློང་མ་གཞན་
མེད་པར་རང་གཅིག་པུར་མཚན་མོ་འདའ་བར་བྱེད་པའོ། ། 
ལྔ་པ་ཁྲི་གཅིག་ལ་ཉལ་བ་སོགས་ཀྱི་བཅུ་ཚན་ནི། 
སྡོམ་ལས།
ཁྲི་གཅིག་ལ་ནི་ཉལ་བ་དང༌། ། 
དྲིལ་ཕྱིས་བྱས་པ་རྣམ་པ་ལྔ་། །
བཀྲུ་བཤལ་བྱེད་དང་དྲི་ཞིམ་དང༌། །

འབྲུ་མར་དང་ནི་ཆུ་འཁྲུས་སོ།
ཞེས་པའོ། །
སོ་སོའི་ངོ་བོ་ནི། ༡ དགེ་སློང་མ་གཞན་དང་ཤ་ཐང་རེག་སྟེ་ཁྲི་གཅིག་ལ་ཉལ་ཏེ་
མཚན་མོ་འདས་པ་དང༌། ༢ རང་ལུས་ལ་འདག་རྫས་ཀྱིས་དྲིལ་ཞིང་ཕྱི་བ་དགེ་སློང་མ་
གཞན་ལ་བྱེད་དུ་འཇུག་པ་དང༌། ༣ དེ་འདྲ་དགེ་ཚུལ་མ་ལ་བྱེད་དུ་འཇུག་པ་དང༌། ༤
དེ་འདྲ་ཁྱིམ་པ་མོ་ལ་བྱེད་དུ་འཇུག་པ་དང༌། ༥ དེ་འདྲ་མུ་སྟེགས་མོ་ལ་བྱེད་དུ་འཇུག་པ་
དང་༑ ༦ དེ་འདྲ་དགེ་སློབ་མ་ལ་བྱེད་དུ་འཇུག་པ་དང་། ༧ རང་ལུས་ཆུ་འབའ་ཞིག་
གིས་འཁྲུ་བཤལ་བུད་མེད་གཞན་བྱེད་དུ་འཇུག་པ་དང༌། ༨ རྫས་དྲི་ཞིམ་པོས་རང་ལུས་
ལ་བསྐུད་པ་དང༌། ༩ འབྲུ་མར་གྱི་ཚིག་མས་རང་ལུས་ལ་བསྐུད་པ་དང༌། ༡༠ བུད་
མེད་གཞན་དང་ལག་སྦྲེལ་ཏེ་ཆུ་ལ་འཁྲུས་བྱེད་པའོ། །
དྲུག་པ་སྤུ་ཤེལ་གྱིས་ཤད་པ་སོགས་ཀྱི་བཅུ་ཚན་ནི། །
སྡོམ་ལས། 
སྤུ་ཤེལ་རྩེ་དང་སོ་མང་དང༌།
སྨྱུགས་ཤད་གསུམ་དང་སྐྲ་བརྙན་དང་། །
རྒྱན་གར་བྲོ་རྡུང་གླུ་ལེན་དང༌།
རོལ་མོ་བྱེད་དང་གདུགས་ཐོགས་པའོ། །
ཞེས་སོ། །
སོ་སོ་ངོ་བོ་ནི། ༡ དགེ་སློང་མས་སྐྲ་བཅོས་པའི་ཕྱིར་སྤུ་ཤེལ་རྩེས་ཤད་པ་དང༌། ༢
སོ་མངས་ཀྱིས་ཤད་པ་དང༌། ༣ སྨྱུགས་ཤད་ཀྱིས་ཤད་པ་དང༌། ༤ དེ་གསུམ་ཆར་གྱིས་

ཤད་པ་དང༌། ༥ སྐྲ་བརྙན་འཆང་པ་དང༌། ༦ རིན་པོ་ཆེའི་རྒྱན་འདོགས་པ་དང༌། ༧
བྲོ་བརྡུང་བ་དང༌། ༨ གླུ་ལེན་པ་དང༌། ༩ རོལ་མོ་ཁྲོལ་བ་དང༌། ༡༠ རང་སྟེང་དུ་
གདུགས་ཐོགས་པའོ། ། 
བདུན་པ་མཆིལ་ལྷམ་གྱོན་པ་སོགས་ཀྱི་བཅུ་ཚན་ནི། 
། སྡོམ་ལས།
མཆིལ་ལྷམ་ཁྲི་འུ་ཕྱི་གནོན་དང་།  །
སྟན་དང་སྐུད་པ་ཁྱིམ་ལས་དང་། །  
རྗེན་པ་འཚོད་དང་གོས་དང་ནི། ། 
ཟས་འཚོང་བ་དང་ལྟོ་འདུན་ནོ།  །
ཞེས་པའོ། །
སོ་སོའི་ངོ་བོ་ནི། ༡ ལོངས་སྤྱོད་དུ་གྱུར་པའི་མཆིལ་ལྷམ་གྱོན་པ་དང༌། ༢ ཁྲིའུའི་
བསྙེན་བཀུར་ཉམས་སུ་མྱོང་བ་དང༌། ༣ བདག་པོས་མ་བསྒོས་པར་སྟན་ལ་འདུག་པ་དང་།
༤ ཁྱིམ་པའི་སྟན་སྤྱད་པ་ཁྱིམ་པ་ལ་མ་སྦྲན་པར་བོར་ཏེ་འགྲོ་བ་དང༌། ༥ བལ་ལ་སྐུད་པ་
འཁལ་བ་དང༌། ༦ ཁྱིམ་པ་མོས་བྱ་འོས་པའི་འཕྲལ་གྱི་ལས་བྱེད་པ་དང་། ༧ དངོས་པོ་
རྗེན་པ་འཚོད་པ་དང༌། ༨ མའི་དགེ་འདུན་གྱི་ཚོགས་ཀྱི་གོས་བདག་གིར་བྱེད་པ་དང་།
༩ ཕྱེ་དང་འབྲས་ཆན་འབྲུ་མར་སོགས་ཟས་འཚོང་བ་དང༌། ༡༠ ཟས་ཟོས་ནས་སྟན་
ལས་ལངས་ཏེ་ཡང་ཡང་ཟོས་པའོ། །
བརྒྱད་པ་སྒོག་སྐྱ་ཟ་བ་སོགས་ཀྱི་བཅུ་ཚན་ནི། 
སྡོམ་ལས། 
སྒོག་སྐྱ་སྨེ་གབ་ཆུ་གོས་དང་།  །

འཁྲུར་འཇུག་པ་དང་དགེ་སྦྱོང་གོས། །
བརྗེ་དང་བསྔགས་པ་ཁྱིམ་དང་ནི། །
གནས་དང་རྙེད་པའི་སེར་སྣ་འོ། ། 
ཞེས་སོ། །
སོ་སོའི་ངོ་བོ་ནི། ༡ ན་བ་མིན་པར་སྒོག་སྐྱ་ཟ་བ་དང༌། ༢ ཟླ་མཚན་འཛག་དུས་
སུ་སྨེ་གབ་མི་འཆང་བ་དང༌། ༣ ཁྲུས་དང་ཆར་སོགས་ཀྱི་ཚེ་ཆུ་གོས་མི་འཆང་བ་དང༌།
༤ བཀྲུ་བཤལ་བ་ལ་རང་གོས་རྙིང་པ་འཁྲུར་འཇུག་པ་དང༌། ༥ དགེ་སྦྱོང་གི་གོས་སྣམ་
སྦྱར་སོགས་ཁྱིམ་པ་ལ་གོས་སུ་སྦྱིན་པ་དང༌། ༦ དགེ་སློང་དང་ལྷན་ཅིག་བཟང་ངན་བརྗེ་
བ་མ་གཏོགས་པར་སྣམ་སྦྱར་བརྗེ་བ་དང༌། ༧ དགེ་སློང་མ་གཞན་གྱི་བསྔགས་པ་བརྗོད་
པ་ལ་ལུས་ངག་གི་རྣམ་འགྱུར་མི་མཐུན་པས་སེར་སྣ་བྱས་པ་དང༌། ༨ དགེ་སློང་གཞན་
ལ་སྦྱིན་བདག་གི་ཁྱིམ་གྱི་གནས་ཀྱི་རྙེད་པ་ལ་སེར་སྣ་བྱས་པ་དང་། ༩ དགེ་སློང་མ་གཞན་
གྱི་དབྱར་ཁང་གི་གནས་ཀྱི་རྙེད་པ་ལ་སེར་སྣ་བྱས་པ་དང༌། ༡༠ དགེ་སློང་མ་གཞན་གྱི་
བསོད་སྙོམས་ཀྱི་རྙེད་པ་ལ་སེར་སྣ་བྱས་པའོ། ། 
དགུ་པ་ཆོས་ལ་སེར་སྣ་སོགས་ཀྱི་བཅུ་ཚན་ནི། །
སྡོམ་ལས། 
ཆོས་དང་སྐྲོད་པ་རྣམ་པ་གཉིས། །
གསལ་དོན་གླེང་དང་མནའ་འདོར་བརྡེག་པ་དང༌། །
བརྙས་ཐབས་སྤྱོ་དང་ཆུ་འཐོར་དང༌། ། 
འཁྲུག་ལོངས་ཡལ་བར་དོར་བ་འོ། །
ཞེས་སོ།

སོ་སོ་ངོ་བོ་ནི། ༡ དགེ་སློང་མས་ཆོས་འཆད་པར་ཞུས་པ་ན་ཆོས་ལ་སེར་སྣ་བྱས་
པ་དང་། ༢ དགེ་འདུན་མའི་དབྱར་ཁང་ནས་དགེ་སློང་མ་སྐྲོད་པ་དང༌། ༣ ཁྱིམ་པའི་
ཁྱིམ་གཞན་ནས་དགེ་སློང་མ་སྐྲོད་པ་དང་། ༤ མཐོ་འཚམ་པའི་བསམ་པས་གཞི་ལེགས་
པར་མེད་པར་དགེ་སློང་མ་ལ་ལྟུང་བ་གླེང་དྲན་བྱས་པ་དང༌། ༥ གཞན་ཡིད་ཆེས་པའི་
ཕྱིར་མནའ་འདོར་བ་དང༌། ༦ ཁྲོ་བས་རང་ལུས་ལ་བརྡེག་པ་དང༌། ༧ མའི་དགེ་འདུན་
ལ་འཚོ་བ་མ་དག་སོགས་ཀྱིས་བརྙས་ཐབས་བྱེད་པ་དང༌། ༨ མའི་དགེ་འདུན་ལ་ཁྲིམས་
མ་དག་དང་ཆོ་ག་མ་དག་པའི་སྒོ་ནས་སྤྱོ་བ་དང༌། ༩ དགེ་སློང་ལ་ཆུས་འཐོར་བ་དང༌།
༡༠ དགེ་སློང་མའི་རྩོད་པ་བཞི་པོ་ལ་རང་ལ་མཐུ་ཡོད་བཞིན་པ་ཞི་བར་མ་བྱས་པའོ། །
བཅུ་པ་འདུན་པ་ཕྱིར་མ་སྟེར་བ་སོགས་ཀྱི་བཅུ་ཚན་ནི། 
སྡོམ་ལས། 
འདུན་དང་གདམས་ངག་དབྱར་གནས་དང་།
དགག་དབྱེ་གསོ་སྦྱོང་སྲ་བརྐྱང་དང་།
དབྱུང་དང་གོས་འགྱེད་དབྱར་ཁང་དང་། །
དབྱར་གྱི་ནང་དུ་ལྗོངས་རྒྱུ་བའོ། ། 
ཞེས་སོ། །
སོ་སོ་ངོ་བོ་ནི། ༡ དགེ་སློང་མས་དགེ་འདུན་མའི་ལས་ལ་འདུན་པ་ཕུལ་ནས་ལས་
དེ་ཉི་མ་དེ་ལ་མ་གྲུབ་ན་གཉིས་པ་ལ་འདུན་པ་ཕྱི་མ་མི་སྟེར་བ་དང༌། ༢ ཟླ་བ་ཕྱེད་ཕྱེད་
ཀྱི་གསོ་སྦྱོང་ཚེ་དགེ་སློང་རྣམས་ལ་གདམས་ངག་དང་རྗེས་སུ་བསྟན་པ་མི་ཉན་པ་དང༌། ༣
མཚམས་པོ་ཆེ་བཅད་ན་དེའི་ཁོངས་སུ་དང་མ་བཅད་ན་དཔག་ཚད་གཅིག་གི་ཁོངས་སུ་ལས་

བརྒྱ་རྩ་གཅིག་གང་རུང་བྱེད་པའི་དགེ་སློང་གི་དགེ་འདུན་མེད་པའི་གནས་དེར་དབྱར་ཁས་
ལེན་པ་དང༌། ༤ དབྱར་གནས་པས་གཉིས་ཀའི་དགེ་འདུན་ལ་དགག་དབྱེ་མི་བྱེད་པ་དང་།
༥ རང་གི་གསོ་སྦྱོང་ལ་མཐུན་པ་སྒྲུབ་པའི་དགེ་སློང་མེད་པར་དགེ་སློང་ཉེར་ཚེས་མཐུན་
པའི་གསོ་སྦྱོང་བྱེད་པ་དང༌། ༦ ཁྱིམ་པ་དབུལ་པོར་སྲ་བརྐྱང་སོགས་སྦྱོར་དུ་འཇུག་པ་
དང་༑ ༧ སྲ་བརྐྱང་དབྱུང་བའི་ཕྱིར་དུས་ཀྱི་སྔ་རོལ་དུ་བག་ཡངས་སུ་བྱ་བའི་ལས་ལ་ཚོགས་
པ་མི་སྦྱིན་པ་དང༌། ༨ དགེ་སློང་མ་རྣམས་རྙེད་པའི་གོས་འགྱེད་པའི་ཕྱིར་ཡང་ཚོགས་པ་
མི་སྦྱིན་པ་དང་། ༩ དབྱར་ཁང་ནས་འགྲོ་བའི་ཚེ་ཐ་ན་ཁྱིམ་པ་ཡན་ཆད་ལ་མ་བཅོལ་བར་
ཡལ་བར་འདོར་ནས་འགྲོ་བ་དང༌། ༡༠ དབྱར་གྱི་ནང་ལྗོངས་རྒྱུ་ཞིང་རྒྱང་གྲགས་ལས་
འདས་པར་འགྲོ་བ་རྣམས་སོ། ། 
ོ་སྡེ་ཚན་བཅུ་གཅིག་པ་བརྒྱད་ཚན་ནི། 
སྡོམ་ལས།
མི་འགྲོ་དོགས་པ་མི་མཐུན་དང་། །
འཐབ་ཀྲོལ་བྱེད་དང་དྲི་བ་དང་། །
གཅིག་པོ་སྔོ་དང་མ་བལྟས་པའི། །
སྡེ་ཚན་ཐ་མར་བྱེད་པ་ཡིན། །
ཞེས་པའོ། །
སོ་སོའི་ངོ་བོ་ནི། ༡ དབྱར་གནས་པའི་འོག་ལྗོངས་རྒྱུར་མི་འགྲོ་བ་དང༌། ༢ ཡུལ་
འཁོར་དོགས་པ་དང་བཅས་པར་དང་དགྲ་བོ་མི་མཐུན་ཡོད་པར་འགྲོ་བ་དང༌། ༣ ལྷ་
ཁང་དུ་སོང་སྟེ་འཐབ་ཀྲོལ་བྱེད་པ་དང༌། ༤ རྒྱལ་པོའི་ཕོ་བྲང་དུ་སོང་སྟེ་འཐབ་ཀྲོལ་བྱེད་

པ་དང༌། ༥ མུ་སྟེགས་ཀྱི་གནས་སུ་སོང་སྟེ་འཐབ་ཀྲོལ་བྱེད་པ་དང༌། ༦ དགེ་སློང་
སོགས་ལ་སྐབས་མ་ཕྱེ་བར་རིག་པའི་ཆོས་དྲི་བ་དང་། ༧ རྩྭ་སྔོན་པོའི་སྟེང་དུ་བཤང་གཅི་
སོགས་འདོར་བ་དང༌། ༨ རྩིག་པའི་ཕག་ཏུ་མ་བལྟས་པར་བཤང་གཅི་འདོར་བའོ། །
ཝ དེ་ལྟར་དགེ་སློང་མའི་ཐུན་མོང་མ་ཡིན་པའི་ལྟུང་བྱེད་བརྒྱ་དང་བརྒྱད་བཤད་ནས།
དགེ་སློང་ཕ་ཡི་ལྟུང་བྱེད་འབའ་ཞིག་པ་དགུ་བཅུ་ནས་ཕ་མ་གཉིས་ལ་ལྟུང་བྱེད་ཐུན་མོང་དུ་
ཡོད་ལ་དཔྱད་པ་དང་། མ་ཡི་ཐུན་མོང་མ་ཡིན་པའི་ལྟུང་བྱེད་འབའ་ཞིག་པ་བརྒྱ་དང་བརྒྱད་
པོ་རྣམས་ཕ་ལ་ཅི་འགྱུར་དཔྱད་པ་སྟེ་གཉིས་ལས། དང་པོ་ནི། འདི་ཐད་མཚོ་ཊཱིཀ་ལས།
དམིགས་བསལ་བཅོ་བརྒྱད་པོ་མ་གཏོགས་པ་བདུན་ཅུ་རྩ་གཉིས་ནི་དགེ་སློང་དང་དགེ་སློང་
མའི་ལྟུང་བྱེད་ཐུན་མོང་བ་ཡིན་ནོ། །ཞེས་གསུངས་པ་ལྟར། ཕ་ཡི་ལྟུང་བྱེད་འབའ་ཞིག་
པ་དགུ་བཅུ་ནས། སྐྲོད་པ་སོགས་ཕ་ཡི་ཐུན་མོང་མ་ཡིན་པའི་ལྟུང་བྱེད་འབའ་ཞིག་པ་བཅོ་
བརྒྱད་ཕུད་པའི་ལྷག་མ་བདུན་ཅུ་རྩ་གཉིས་ནི་ཕ་མ་གཉིས་ཀའི་ལྟུང་བྱེད་ཐུན་མོང་བ་ཡིན་
པར་གསུངས་ལ། དེ་ལྟར་ཐུན་མོང་བ་བདུན་ཅུ་རྩ་གཉིས་རྣམ་པར་བཞག་པ་ནི། དགེ་
སློང་མའི་སོ་སོར་ཐར་པའི་མདོ་ལས་གསུང་ཚོད་ཀྱི་དབང་དུ་བྱས་པ་ཡིན་ཏེ། མ་ཡི་སོ་མདོ་
ལས༑
སྐྲོད་དང་མ་བསྐོས་ཉི་ནུབ་དང༌། །ཟས་དང་ཆོས་གོས་གཉིས་དག་དང༌། །
དོན་མཐུན་གྲུ་དང་དབེན་པ་གཉིས། །སྦྱོར་བཅུག་ཡང་ཡང་བསོད་པ་དང་།
དེ་ཉལ་སར་འདུག་དང་འགྲེང་བ་དང༌། །གདེང་མེད་ཉི་ཤུ་མ་ལོན་དང༌། །
རས་ཆེན་ལྟུང་བྱེད་བཅོ་བརྒྱད་པོ། །བཀོལ་བའི་ལྷག་མ་འདིར་འདོད་དོ།
ཞེས་གསུངས་པས་སྐྲོད་པ་སོགས་བཅོ་བརྒྱད་པོ་རྣམས་ནི་ཕ་ཡི་ཐུན་མོང་མ་ཡིན་པ་དང་།
འཕྲོས་བདུན་ཅུ་རྩ་གཉིས་པོ་ཐུན་མོང་བ་ཡིན་པར་གསུངས་ལ། དགེ་སློང་ཕ་ཡི་ལྟུང་བྱེད་

འབའ་ཞིག་པ་བཅོ་བརྒྱད་པོ་དེ་རྣམས་མ་ལ་ཅི་འགྱུར་ནི། མ་བསྐོས་པར་ཆོས་སྟོན་པ་དང་།
ཉི་མ་ནུབ་ཀྱི་བར་དུ་ཆོས་སྟོན་པ་དང༌། ཟས་ཅུང་སྐུར་འདེབས་གསུམ་དང༌། གོས་བཟོ་
དང་གོས་སྦྱིན་དང༌། ལྷན་ཅིག་ལམ་འགྲོ་དང༌། ལྷན་ཅིག་གྱུར་བགྲོད་བཅས་ལ་དགེ་སློང་
མ་ལ་ལྟུང་མེད་དུ་འགྱུར་ལ། སྦྱོར་བཅུག་དང༌། ཡང་ཡང་ཟ་བ་གཉིས་མ་ལ་ལྟུང་བྱེད་
མིན་ཡང་ལྟུང་མེད་དང་ཉེས་བྱས་གང་འགྱུར་དཔྱད་པར་བྱའོ། །དབེན་པ་འདུག་པ་དང་
འགྲེང་བ་གཉིས་ཕ་ལ་གཅིག་རེ་དང༌། མ་ལ་བཞི་རེའི་དབྱེ་བ་ཡོད་པས་ལྟུང་བ་ཐུན་མོང་
བར་མི་འཇོག་ལ། སྐྲོད་པ་ལ་ཡང་ཕ་ལ་གཅིག་དང་མ་ལ་གཉིས་གསུངས་པས་ཐུན་མོང་
བ་མིན་ཞིང༌། ཟས་བསོད་པ་སློང་བ་ནི་ཕ་ལ་ལྟུང་བྱེད་ཡིན་ཡང་། མ་ལ་སོར་བཤགས་
སུ་འགྱུར་རོ། །མ་ལོན་བསྙེན་རྫོགས་ཀྱང་ཕ་ལ་གཅིག་དང་མ་ལ་གཉིས་སུ་འགྱུར་བ་དང་།
རས་ཆེན་ནི་མ་ལ་རས་ཆེན་འཆང་བ་མ་བཅས་པས་སོ། །མ་ཡི་རྣམ་འབྱེད་དང་ལུང་ཞུ་
བ་ལྟར་ན། གོང་སྨོས་ཕ་ཡི་ཐུན་མོང་མ་ཡིན་པའི་ལྟང་བྱེད་བཅོ་བརྒྱད་ཀྱི་ནང་ནས། དབེན་
པར་འདུག་འགྲེང་གཉིས་དང་གདེང་མེད་ལོངས་སྤྱོད་པ་གསུམ་ནི་མ་ལ་ལྟུང་བྱེད་དུ་གསུངས་
པས༑ ཕ་ཡི་ཐུན་མོང་མ་ཡིན་པའི་ལྟུང་བྱེད་བཅོ་ལྔ་དང་། ཕ་མ་ཐུན་མོང་བ་བདུན་ཅུ་རྩ་
ལྔ་རྣམ་པར་འཇོག་པའི་ཚུལ་མཚོ་ཊཱིཀ་ལས་གསུངས་སོ། ། 
མའི་སོར་མདོ་ནས་ཐུན་མོང་དོན་གཉིས་གསུངས་པ་དང༌། མའི་རྣམ་འབྱེད་དང་
ཞུ་བ་ལས་དོན་ལྔ་གསུངས་པའི་རྣམ་གཞག་གཉིས་པོ་གང་རང་ལུགས་འཐད་ཅེ་ན། འདི་
ལ་མཚོ་ཊཱིཀ་ལས་ཕྱག་ལེན་དོག་མཐའ་བྱས་ན་མའི་རྣམ་འབྱེད་དང་ལུང་ཞུ་བ་ལས་གསུངས་
པ་ལྟར་ཉལ་པོ་བྱེད་པའི་ཁྱིམ་ན་འདུག་པ་དང་འགྲེང་བ་གཉིས་དང་གདེངས་མེད་ལོངས་སྤྱོད་
པ་དེ་གསུམ་དགེ་སློང་མ་ལ་ལྟུང་བྱེད་དུ་གསུངས་པ་ལྟར་བྱེད་དགོས་པས་ཕ་མ་གཉིས་ལ་ལྟུང་
བྱེད་འབའ་ཞིག་པ་བདུན་ཅུ་དོན་ལྔ་རྣམ་གཞག་བྱེད་ལ། ལག་ལེན་ཡངས་མཐའི་དབང་

དུ་བྱེད་ན་གོང་སྨོས་ལྟུང་བྱེད་དེ་གསུམ་མ་ལ་ལྟུང་བྱེད་དུ་མི་འཇོག་པས་མའི་སོར་ཐར་ལས་
གསུངས་པ་ལྟར། དགེ་སློང་ཕ་མའི་ལྟུང་བྱེད་འབའ་ཞིག་པའི་ཐུན་མོང་བ་བདུན་ཅུ་དོན་
གཉིས་ཀྱི་རྣམ་གཞག་བྱེད་པར་གསུངས་སོ། །
ད་ནི་མ་ཡི་ཐུན་མོང་མ་ཡིན་པའི་ལྟུང་བྱེད་འབའ་ཞིག་པ་བརྒྱ་དང་བརྒྱད་གསུངས་
པ་དེ་དག་དགེ་སློང་ཕ་ལ་ཅི་འགྱུར་དཔྱད་ན། དགེ་སློང་མའི་ལྟུང་བྱེད་འབའ་ཞིག་པ་བརྒྱ་
དང་བརྒྱད་ཀྱི་ནང་ནས། དགེ་སློང་ཕ་ལ་ལྟུང་མེད་དུ་འགྱུར་བ་བཅོ་ལྔ་དང་། ལྷག་མར་
འགྱུར་བ་གཅིག་དང་། ལྷག་མ་དགུ་བཅུ་གོ་གཉིས་པོ་རྣམས་ནི་ཉེས་བྱས་སུ་འགྱུར་བ་གསུངས་
ལ༑
དེ་ལ་ཕ་ལ་ལྟུང་མེད་དུ་འགྱུར་བ་བཅོ་ལྔ་ནི།
སྡོམ་ལས།
མ་ལོན་འཁོར་དང་འཁོར་མང་ཉེར་འཇོག་དང༌། །
འཁོར་མང་གསོག་དང་སྣོད་གྱུར་སྤངས་གསུམ་དང་། །
སྦེ་གབ་མི་འཆང་ཆུ་གོས་མི་འཆང་དང་། །
བཀྲུ་བཤལ་བ་ལ་གོས་ནི་འཁྲུར་འཇུག་དང༌། །
ལྕི་བའི་ཆོས་ལས་འདས་པའི་སྐབས་ཀྱི་བཞི། །
ཕྱི་སར་གཅིག་པུར་འགྲོ་དང་བཅོ་ལྔའོ། །
ཞེས་པ་སྟེ། མ་ལོན་བསྙེན་རྫོགས་དང་འཁོར་ཉེར་འཇོག་དང་འཁོར་མང་ཉེར་འཇོག་དང་
འཁོར་གསོག་དང༌། གནོད་འགྱུར་སྤོང་གསུམ་ནི། ཁྱིམ་བདག་ལ་མ་དྲིས་པར་ཁྱིམ་གཞན་
དུ་མཚན་མོ་འདའ་བ་དང་སྐྱེས་པ་ཡོད་མེད་མ་བརྟགས་པར་སྐྱབས་ཡོད་པར་མཚན་མོ་འདའ་

བར་བྱེད་པ་དང་གནས་ཁང་དུ་དགེ་སློང་མ་གཞན་མེད་པར་མཚན་མོ་འདའ་བར་བྱེད་པ་
འོ༑ ༑སྨེ་གབ་མི་འཆང་བ་དང་། ཆུ་གོས་མི་འཆང་བ་དང་། བཀྲུ་བཤལ་བ་ལ་གོས་འཁྲུར་
འཇུག་པ་དང་། ཕྱི་སར་གཅིག་པུར་འགྲོ་བ་དང༌། ལྕི་བའི་ཆོས་ལས་འདས་ཀྱི་སྐབས་ཀྱི་
བཞི་ནི། ཟླ་བ་ཕྱེད་ཕྱེད་ལ་ཕ་ལ་གདམས་ངག་མི་ཉན་པ་དང་དགེ་སློང་མེད་པར་གསོ་སྦྱོང་
བྱེད་པ་དང་། དགེ་སློང་མེད་པའི་གནས་སུ་དབྱར་ཁས་ལེན་པ་དང་། དབྱར་གནས་པའི་
གཉིས་ཀའི་དགེ་འདུན་ལ་དགག་དབྱེ་མི་བྱེད་པ་བཅས་ཏེ་བཅོ་ལྔ་ནི་ཕ་ལ་ལྟུང་མེད་དུ་འགྱུར་
བ་ཡིན་ནོ། །རྒྱ་སྐྱེགས་ཀྱི་འཆང་བུ་རང་གི་རྨ་སྒོ་གསུམ་པོ་གང་རུང་དུ་འཛུད་པ་ནི་དགེ་
སློང་ཕ་ལ་སྦོམ་པོར་འགྱུར་ལ། བཅུ་དྲུག་པོ་ལས་གཞན་དགུ་བཅུ་གོ་གཉིས་པོ་རྣམས་ནི་
དགེ་སློང་ཕ་ལ་ཉེས་བྱས་སུ་འགྱུར་བར་གསུངས་སོ། ། 
དགེ་སློང་མ་ཡི་སོར་བཤགས་བཅུ་གཅིག་འཆད་པ་ནི།
སྡོམ་ལས།
འོ་མ་ཞོ་དང་མར་དང་ཞུན་མར་དང་།།
འབྲུ་མར་སྦྲང་རྩི་དང་ནི་བུ་རམ་གྱི། ། 
དབུ་བ་ཤ་དང་ཉ་ཤ་ཤ་སྐམ་དང༌། །
བསླབ་དྲལ་སོ་སོར་བཤགས་པ་བཅུ་གཅིག་གོ །
ཞེས་པ་ལྟར། འོ་མ་སོགས་བཅུ་པོ་ངག་གིས་སློང་ཞིང་ཟ་བ་དང་འཐུང་བ་བཅུ་དང༌། ཁྱིམ་
སྡོམ་སྦྱིན་པ་ལས་ཟས་བསླངས་ཏེ་ཟོས་པ་སྟེ་མའི་སོར་བཤགས་བཅུ་གཅིག་གསུངས་ལ། མའི་
སོར་བཤགས་བཅུ་གཅིག་པོ་འདི་རྣམས་དགེ་སློང་ཕ་ལ་ཅི་འགྱར་ནི། འོ་མ་སློང་བ་སོགས་
བཅུ་པོ་ནི་ཕ་ལ་ཟས་བསོད་པ་སློང་བའི་ལྟུང་བྱེད་དུ་འགྱུར་ལ། བཅུ་གཅིག་པ་བསླབ་པ་

དྲལ་བ་ནི་ཕ་མ་གཉིས་ཀའི་ཐུན་མོང་བ་ཡིན་ཞིང་། ཡང་སྐབས་འདིར་མཚོ་ཊཱིཀ་ལས། དེ་
ལྟར་ན་སོ་སོར་བཤགས་པར་བྱ་བ་གསུམ་པོ་དེ་དག་ནི། མདོ་རྩ་བ་ལས་མ་གསུངས་ཀྱང་
ལུང་ཞུ་བ་ལས་ཁ་བསྐང་བར་བྱའོ། །ཞེས་གསུངས་པས་ཟས་ལེན་པ་དང་གྲལ་རིམ་དུ་མ་
ཕེབས་པ་དང་ནགས་མ་བརྟགས་པར་ཟས་ཟོས་པ་གསུམ་ཡང་མ་ཡི་སོར་བཤགས་སུ་གསུངས་
སོ༑ ༑
མ་ཡི་ཉེས་བྱས་བརྒྱ་དང་བཅུ་གཉིས་འཆད་པ་ནི། 
སྡོམ་ལས།
ལྔ་བ་ཉེས་བྱས་སྡེ་ལ་ཕལ་ཆེར་འདྲ། ། 
ཕ་ཡི་ཉེས་བྱས་མ་བསྒོས་སྟན་འདུག་དང་། །་
མི་གཙང་འདོར་གཉིས་མ་ལ་ལྟུང་བྱེད་གྱུར། །
ཤམ་ཐབས་རྐེད་སྣང་ཆགས་པས་ཁྱིམ་འགྲོ་གཉིས། །
མ་ཡི་ཐུན་མོང་མིན་པའི་ཉེས་བྱས་ཡིན། །
དང་བོ་ཕ་ལ་ལྟུང་མེད་གཉིས་པ་ནི། །
ཕ་ལ་ཉེས་བྱས་ཙམ་ཞིག་འགྱུར་བར་གསུངས། །
ཞེས་པ་སྟེ། ཕ་དང་ཐུན་མོང་བ་བརྒྱ་དང་བཅུ་དང་མ་ཡི་ཐུན་མོང་མ་ཡིན་པ་གཉིས་ཏེ་ཉེས་
བྱས་བརྒྱ་དང་བཅུ་གཉིས་དེ་ལྟར་འདྲེན་ནོ། །
རྣམ་གྲོལ་ཞི་བའི་རྒྱ་མཚོར་རོ་གཅིག་ཏུ། །གཞོལ་བའི་མཐའ་ཡས་ཆོས་ཚུལ་དལ་འབབ་ཀླུང་། །
ཚིག་གི་གཟེགས་མ་རེས་ཀྱང་དུག་གསུམ་གྱི། །དྲི་མ་ཡོངས་འཁྲུད་ལེགས་བཤད་བདུད་རྩི་འདི། །
དཔར་དུ་བསྐྲུན་པའི་རྣམ་དཀར་ཕུང་པོའི་མཐུས། །ཡང་དག་ཆོས་ཀྱི་སྒོ་མོ་སྟོང་ཕྲག་བརྒྱ། །
གདངས་ཏེ་རྒྱུད་ལྔའི་འགྲོ་བ་མ་ལུས་པ། །ངེས་ལེགས་ནོར་བུའི་མཛོད་ལ་དབང་འབྱོར་ཤོག །

གངས་ཅན་ཁྱད་ནོར་དཔེ་ཚོགས། པོད་ཕྲེང་བརྒྱ་དང་བཅོ་བརྒྱད།
